The Project Gutenberg eBook of Cronica di Matteo Villani, vol. II, by
Matteo Villani

This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online at
www.gutenberg.org. If you are not located in the United States, you
will have to check the laws of the country where you are located before
using this eBook.

Title: Cronica di Matteo Villani, vol. II
       A miglior lezione ridotta coll'aiuto de' testi a penna

Author: Matteo Villani

Editor: Ignazio Moutier

Release Date: January 29, 2023 [eBook #69899]

Language: Italian

Produced by: Barbara Magni and the Online Distributed Proofreading Team
             at http://www.pgdp.net (This file was produced from images
             made available by the Bayerische Staatsbibliothek)

*** START OF THE PROJECT GUTENBERG EBOOK CRONICA DI MATTEO VILLANI,
VOL. II ***


                                CRONICA

                                   DI

                                 MATTEO
                                VILLANI


                       A MIGLIOR LEZIONE RIDOTTA
                               COLL’AIUTO
                           DE’ TESTI A PENNA

                                TOMO II.



                                FIRENZE
                             PER IL MAGHERI
                                 1825




LIBRO TERZO

_Qui comincia il terzo libro della Cronica di Matteo Villani; e prima
il Prologo._


CAPITOLO PRIMO

Rendendo spesso testimonianza delle mutevoli cose del mondo ogni
stato umano, non è da pensare cosa maravigliosa quella che ha fatto
maravigliare ne’ nostri dì ovunque la sua fama aggiunse. E domandando
la debita materia di fare cominciamento al terzo libro, possiamo con
ragione dire, che la corona dell’imperiale maestà e il suo regno, alla
quale dipendea la monarchia dell’universo, era Roma coll’italiana
provincia, delle provincie della quale ne’ nostri tempi la città di
Firenze, Perugia e Siena, seguendo alcune orme di quella, per li tempi
avversi dello sviato imperio, in segno della romana libertà, avendo
veduto per li tempi passati l’incostanza degl’imperadori alamanni avere
in Italia generate e accresciute tirannesche suggezioni di popoli,
hanno mantenuto la franchigia e la libertà discesa in loro dall’antico
popolo romano: e zelanti di non sostenere quella a tirannia, molte
volte per diversi e lunghi tempi apparvono contradi all’imperiale
suggezione, intanto che non si poteva in questi popoli sostenere
senza sospetto, senza pericolo e senza infamia il raccontamento
dell’imperiale nome. E come subitamente gli animi di que’ popoli e de’
loro rettori per paura del potente tiranno arcivescovo di Milano si
cambiarono, procurando l’amistà e l’avvenimento in Italia di messer
Carlo re di Boemia eletto imperadore, i movimenti già narrati, e le
operazioni che appresso ne seguirono, seguendo nostro trattato il
dimostreremo.


CAP. II.

_La potenza dell’arcivescovo di Milano, e il procaccio fece a corte per
la sua liberazione._

Era in questo tempo potentissimo e temuto signore messer Giovanni de’
Visconti arcivescovo di Milano, sotto la cui signoria si reggea la
nobile e grande città di Milano, e l’antica e famosa città di Bologna,
Cremona, Lodi, Parma, Piacenza, Brescia, Moncia, Bergamo, Como, Asti,
Alessandria della paglia, Tortona, Alba, Novara, Vercelli, Bobbio,
Crema, e più altre città e terre nelle montagne di verso la Magna, co’
loro contadi ville e castella; e i signori di Pavia, ch’erano que’ di
Beccheria, l’ubbidivano come signore, benchè la città fosse al loro
governamento. In Toscana aveva acquistato il Borgo a san Sepolcro,
e il castello d’Anghiari e altre castella d’intorno. E accomandati
e ubbidienti gli erano Cortona, Orvieto, Cetona, Agobbio, i Tarlati
usciti d’Arezzo, gli Ubaldini, i Pazzi di Valdarno, gli Ubertini, e
que’ da Faggiuola; e i conti da Montefeltro, e de’ conti Guidi dal lato
ghibellino, e il conte Tano da Montecarelli, e gli altri ghibellini
caporali di Toscana, e di Romagna e della Marca l’ubbidivano. E a
sua lega e a compagnia avea il signore della Scala e di Mantova e di
Padova: e il marchese di Ferrara in Lombardia, e il comune di Genova e
quello di Pisa sotto alcuno ordinato servigio, e il capitano di Forlì,
e il tiranno di Faenza, e il signore di Ravenna tenevano con lui in
lega e in compagnia, come nel secondo nostro libro narrato abbiamo. E
non avendo l’arcivescovo altra guerra che col comune di Firenze e di
Perugia, alla cui compagnia e lega s’accostava debolmente il comune di
Siena, era sì potente e di tanto aiuto e forza, che impossibile pareva
a questi popoli potersi difendere senza aiuto di più potente braccio,
e però aveano mandato a corte, come detto è, per inducere il papa e i
cardinali contra lui, sentendo che la Chiesa per le grandi ingiurie
ricevute procedeva contro a lui. Ma l’arcivescovo per riparare,
sentendo che gl’impugnatori erano grandi, pensò che non era tempo
da nutricare il lavorio, ma di trarlo a fine; e avvedendosi quanto
l’avarizia movea le cortigiane cose, e disponeva i prelati all’olore
della pecunia, e per questo le cose, aspettando maggior frutto, si
sostenevano, da capo mandò più grande e più solenne ambasciata a corte
di suoi confidenti, uomini sperti e di grande autorità, e mandolli
forniti di più di dugentomila fiorini d’oro, con pieno mandato a
operare e fare con doni e con loro industria e impromesse, senza avere
riguardo alla pecunia, d’avere la riconciliazione di santa Chiesa,
rimanendoli la signoria di Bologna. E oltre a ciò aoperò per forza
de’ suoi doni, che messer Giovanni di Valois re di Francia mandò
altri baroni suoi ambasciadori al papa e a’ cardinali a procurare la
riconciliazione dell’arcivescovo; e la contessa di Torenna governatore
del papa nelle sue temporali bisogne, per cui il santo padre molto si
movea nelle grandi bisogne, procacciò con ismisurati doni. Nel continuo
tempellamento del papa, per lo suo aiuto, e ne’ parenti del papa si
provvide con larga mano. E in certi cardinali che gli si mostravano
avversi per zelo dell’onore di santa Chiesa si provvide per modo, che
agevole fu a conoscere che l’onore di santa Chiesa non s’apparteneva
a loro. E avendo l’arcivescovo tutta compresa la corte in suo favore,
seguita il modo che papa Clemente tenne con gli ambasciadori de’ comuni
di Toscana, per potere fare con più sua scusa quello che prima avea
deliberato di fare.


CAP. III.

_Come papa Clemente sesto propose tre cose a’ comuni di Toscana, perchè
pigliassono l’una._

Essendo tutta la corte di Roma ripiena di doni e d’ambasciadori
per i fatti dell’arcivescovo, e volendo il papa terminare la sua
causa secondo la domanda de’ suoi ambasciadori, i quali nella vista
proferivano di lui ogni ubbidienza di santa Chiesa, e nel segreto
aveano l’ubbidienza del papa e de’ cardinali alla sua volontà, per
le ragioni e cagioni già narrate; volendo il papa mostrare agli
ambasciadori de’ tre comuni di Toscana singolare affezione, da
capo gli ebbe in concistoro, e commendato molto i loro comuni di
molte cose, e singolarmente dell’amore e della fede che portavano a
santa Chiesa, e dolutosi delle loro oppressioni per le divisioni e
scandali d’Italia, infine conchiudendo disse, che mettea nella loro
elezione quelle tre cose ch’avea altre volte loro promesse, ch’elli
eleggessono l’una senza soggiorno: o di buona pace coll’arcivescovo, o
lega e compagnia colla Chiesa contro a lui, o che facesse passare in
Italia l’eletto imperatore. Gli ambasciadori ristretti insieme, che
conoscevano e sentivano dove la causa dell’arcivescovo era ridotta,
non si vollono rimutare da quello ch’altra volta aveano detto al papa,
che quello che a lui paresse il migliore erano contenti che facesse
loro, mantenendo in sul fatto la piena confidenza ch’aveano a santa
Chiesa e al sommo pastore. Il papa conobbe che la risposta era intera
alla sua intenzione, e che poteva procedere con giusto titolo senza
offendere i comuni di Toscana ne’ suoi movimenti, quanto che in fatti
era il contradio, alla sentenza di riconciliare l’arcivescovo, e però
fu contento, e disse loro che provvederebbe per modo, che i loro comuni
avrebbono coll’arcivescovo buona pace: della quale offerta niuna
speranza si prese, conoscendo manifestamente ch’al tutto s’intendeva a
magnificare il tiranno, e a fare la sua volontà.


CAP. IV.

_Come il papa e’ cardinali annullarono i processi contro
all’arcivescovo._

Poco appresso dopo la detta risposta, avendo gli ambasciadori
significato a’ loro comuni quello ch’aveano dal papa, e quello che
sentivano di certo de’ fatti dell’arcivescovo, il papa convocò i
cardinali a concistoro, i quali tutti, niuno discordante, erano
d’accordo con gli ambasciadori dell’arcivescovo, e però non essendo
tra loro quistione, domenica mattina a dì 5 di Maggio, gli anni
Domini 1352, fu per la santa ubbidienza dell’arcivescovo sopraddetto
annullato il processo fatto contro a lui, e riconciliato a santa
Chiesa, e tratto d’ogni scomunicazione e d’ogni interdetto. E in
quello concistoro piuvico, avendo per li suoi ambasciadori rendute le
chiavi al papa in segno della restituzione di Bologna, il papa colla
volontà de’ suoi cardinali ne rinvestì gli ambasciadori, riceventi per
lo detto arcivescovo e de’ suoi successori, nella signoria di Milano
e di Bologna, per tempo e termine di dodici anni prossimi a venire,
con promessione che ogni anno ne darebbe di censo fiorini dodicimila
alla camera del papa, e compiuto il detto termine la renderebbe
libera a santa Chiesa, e allora restituiranno contanti, per nome del
detto arcivescovo, fiorini centomila alla camera del papa, per la
restituzione delle spese che la Chiesa vi fece quando vi tenne l’oste
il conte di Romagna. E così per pietà e per danari ogni gran cosa si
fornisce a’ nostri tempi co’ pastori di santa Chiesa.


CAP. V.

_Come gli ambasciadori de’ Toscani si partirono di corte mal contenti._

Il papa avendo grande appetito di servire tosto all’arcivescovo,
vedendo che ’l trattare della pace promessa a’ comuni di Toscana avea
a sostenere la causa del tiranno, si fece promettere triegua per un
anno, in quanto il comune di Firenze e gli altri comuni la volessono,
acciocchè infra il termine più ordinatamente si trattasse della pace.
Gli ambasciadori ch’aveano assai dinanzi avvisati i loro comuni come la
cosa procedeva acciocchè provvedessono al loro stato, frustrati della
loro intenzione, si partirono mal contenti di corte, e tornaronsi in
Toscana. E innanzi la loro tornata, in Firenze si piuvicò il trattato
e la concordia presa col vececancelliere dell’eletto imperadore,
come appresso diviseremo. Avvenne poco appresso che il vicario
dell’arcivescovo in Bologna mandò a Firenze un messo con ulivo in mano
e con sue lettere, significando la tregua fatta e bandita nelle terre
dell’arcivescovo suo signore; e in quello dì fece muovere sua gente
a cavallo e a piè da Montecarelli, e cavalcare nel Mugello predando,
e uccidendo e ardendo come gravi nimici del comune, e ritrassonsi a
salvamento; e ivi dopo pochi dì ritornarono, e misono loro aguati, e
furono scoperti, e rotti, e morti e presi gran parte di loro, sicchè
più non s’attentarono di venire in Mugello. Per questi segni si
scoperse, che il trattato del papa con le tregue, colla fè corrotta del
tiranno, non ebbe principio di buona intenzione.


CAP. VI.

_Come i tre comuni di Toscana s’accordarono a far passare l’imperadore._

I rettori de’ tre comuni di Toscana, per l’informazione ch’aveano avuta
da corte da’ loro ambasciadori, sentivano a certo che la Chiesa gli
abbandonava, ed era per magnificare il loro avversario: e bene che
sentissono le promesse del papa, non vedeano da potersene confidare, e
però tempellavano negli animi tra il sospetto e la paura, aggiugnendo
temenza di cittadinesche discordie nel soprastare: e bene che ancora
non avessono avuta certezza del fatto da’ loro ambasciadori, senza
rendere al santo padre il debito onore, quasi palpando, per lo trattato
tenuto col vececancelliere dell’imperadore, mostrando di prendere
confidanza nella fama delle virtù e senno e larghe profferte del
detto eletto imperadore, per aiutarsi dal potente tiranno nimico,
valicando egli in Italia a istanza de’ detti tre comuni, come il suo
cancelliere promettea, e per questa cagione, d’uno animo e d’uno
volere tutto il reggimento di questi tre comuni, Firenze, Perugia,
e Siena, con pubblico consentimento de’ loro popoli si deliberarono
d’essere all’ubbidienza del detto eletto imperadore con certi patti e
convenzioni, i quali erano assai strani alla libertà del sommo imperio.
Ma perchè le cose disviate con alcuno mezzo più tosto si congiungono
a unità e a concordia, non fu a quel tempo tenuta sconvenevole la
domanda, nè ingiusto l’assentimento del signore; e però all’uscita
del mese d’aprile del detto anno, nella città di Firenze in pubblico
parlamento si fermò il trattato ordinato per lo vececancelliere
dell’eletto imperadore, con gli ambasciadori e sindachi de’ detti
tre comuni, e piuvicossi i patti e le convenzioni, e fattone solenni
stipulazioni e carte, grande ammirazione ne fu per tutta Italia. I
patti in sostanza racconteremo qui appresso nel seguente capitolo.


CAP. VII.

_Quali furono i patti dall’imperadore a’ tre comuni._

Promise il detto vececancelliere, che per tutto il prossimo mese di
luglio l’eletto re de’ Romani imperadore sarebbe in Lombardia sopra le
terre dell’arcivescovo di Milano per guerreggiare e abbattere la sua
signoria con seimila cavalieri: de’ quali duemila ne dovea avere al
suo proprio soldo, ovvero servigio, e mille che promessi gli avea la
Chiesa di Roma quando passasse, i quali se dalla Chiesa non avesse,
promettea fornirli da se, e gli altri tremila cavalieri, i quali dovea
soldare a sua eletta. Questi tre comuni gli doveano dare per un anno
dugento migliaia di fiorini d’oro, e oltre a ciò gli doveano donare
come e’ fosse in Aquilea fiorini diecimila d’oro. La taglia era al
comune di Firenze per millecinquecentocinquanta cavalieri, Perugia
ottocentocinquanta, e Siena seicento. E se in uno anno la guerra
non fosse terminata, si dovea provvedere del nuovo sussidio innanzi
al tempo, confidandosi catuna parte d’averne concordia. E i detti
tre comuni deono tenere il detto messer Carlo vero re de’ Romani, e
futuro diritto imperadore, ed egli dee promettere di mantenere i detti
tre comuni nella loro libertà e ne’ loro statuti; e come avesse la
corona, avendo sottomesso il tiranno, i priori di Firenze e’ nove di
Siena si doveano dinominare vicari dell’imperadore mentre che fossono
all’uficio (i Perugini non s’obbligarono a questo, facendosi uomini di
santa Chiesa) e il comune di Firenze promise in detto caso pagare ogni
anno per nome di censo danari ventisei per focolare: gli altri comuni
s’obbligarono senza distinzione di pagare ogni anno quello ch’era
consueto all’imperadore per antico. E fu in patto che l’imperadore
venuto alla corona dovesse privilegiare a’ detti comuni tutte le terre,
ville e castella ch’al presente possedeano, e che avessono posseduto
sei anni addietro, quanto che ora non le possedessono, e che dalla
condannagione fatta per l’imperadore Arrigo suo avolo, promise liberare
e assolvere i detti comuni. E ’l detto vececancelliere per nome del
detto eletto imperadore promise, che le dette convenenze e patti il
detto eletto confermerebbe infra mezzo il prossimo futuro mese di
giugno del detto anno. Altre singulari cose vi si promisono, che non
sono di necessità a raccontare.


CAP. VIII.

_Come il re Luigi e la reina Giovanna furono coronati per la Chiesa._

Avendo papa Clemente sesto e’ suoi cardinali mandati legati nel Regno,
a dì 27 di maggio del detto anno, il dì della santa Pentecoste, nella
città di Napoli, celebrata la solenne messa, con la consueta solennità
consacrarono e coronarono in nome di santa Chiesa in prima il re
Luigi, e dappresso la reina Giovanna, del reame di Gerusalemme e di
Cicilia. E questo fu fatto con molta festa di baroni e di cavalieri del
regno, e de’ Napoletani e de’ forestieri, i quali tutti si sforzarono
di onorare il re e la reina in quella festa; e fecesi alle case del
prenze di Taranto sopra le Coreggie, con molte giostre e con grande
armeggiare: e vestiti e adorni il re e la reina in abito di reale
maestà, ricevettono l’omaggio da tutti i baroni che non erano stati
contrari nella guerra, e da assai di quelli ch’aveano tenuto contro a
lui per lo re d’Ungheria, a’ quali tutti perdonò, mostrando loro buono
animo e buono volere. E a coloro che alla sua coronazione non erano
venuti a fare l’omaggio, assegnò termine giusto a potere venire con
pace e con amore alla sua ubbidienza; e quale dal termine innanzi non
fosse venuto, per decreto fece che fosse rubello della corona. E dopo
la coronazione cavalcò il re in abito reale per la città di Napoli,
montato in su uno grande e poderoso destriere, addestrato al freno e
alla sella da’ suoi baroni. Quando fu valicato porta Petrucci nella
via di Porto, certe donne per fargli onore e festa gittarono sopra lui
dalle finestre rose e fiori di grande odore: il destriere aombrò, ed
erse; i baroni ch’erano al freno si sforzarono d’abbassare il cavallo:
il destriere ch’era poderoso ruppe le redine. Il re Luigi vedendosi
sopra il destriere spaventato senza redine, di subito destramente se ne
gittò a terra, e caddegli la corona di capo, e ruppesi in tre pezzi,
cadendone tre merli; alla persona non si fece male: rilegata la corona,
di presente, ridendo, montò a cavallo, cavalcando per la terra con gran
festa e onore. In questo medesimo dì morì una sua fanciulla, che altro
figliuolo non aveva della reina. Molti per questi casi pronosticarono
non prospere cose alla maestà reale.


CAP. IX.

_Commendazione in laude di messer Niccola Acciaiuoli._

Degna cosa ne pare, e debito del nostro trattato, appresso la
coronazione del re Luigi, rendere beneficio di memoria per chiara fama
di messer Niccola Acciaiuoli cittadino popolare di Firenze, balio
e governatore dell’infanzia del detto re; il quale essendo prima
compagno della compagnia degli Acciaiuoli, con animo più cavalleresco
che mercantile si mise al servigio dell’imperatrice moglie che fu
del Prenze di Taranto, e quello esercitò realmente e personalmente
con tanta virtù e con tanto piacere della donna, che ella avendo
tre suoi figliuoli di piccola età, Ruberto primogenito, e messer
Luigi secondo, e Filippo il terzo, tutti gli mise nel governamento
di Niccola Acciaiuoli, che allora non era cavaliere, e tutto il suo
consiglio l’imperatrice ristrinse in lui, e con lei se ne passò in
Romania, e ordinati i fatti delle terre e baronie di là, con lei
se ne tornò a Napoli. Ed essendo cresciuto di età di anni quindici
messer Luigi, volendo il re Ruberto mandare gente d’arme in Calavra,
e dilettandosi dell’industria del giovane barone, fatta eletta di
cinquecento cavalieri d’arme, e datili all’ubbidienza di messer
Luigi, lui accomandò a messer Niccola Acciaiuoli, comandandogli in
tutto che ubbidisse al suo maestro. E questo fece il re di volontà
dell’imperatrice sua madre; avendo poco innanzi fatto cavaliere il
detto messer Niccola; e da quell’ora appresso il detto messer Luigi si
resse in tutto e governò per le mani di messer Niccola. E sopravvenuta
la morte del duca Andreasso, per operazione dell’imperatrice e di
messer Niccola Acciaiuoli fu data la reina Giovanna per moglie a
messer Luigi: e ne’ primi cominciamenti con assai prospera fortuna
accrescea il suo signore. E cambiandosi le cose per l’avvenimento del
re d’Ungheria alla vendetta del fratello, essendo tutti gli altri reali
all’ubbidienza del potente re, costui solo, coll’aiuto d’alquanti che
ubbidivano alla reina, per lo consiglio e conforto di messer Niccola,
sostenne contro alla gente del re d’Ungheria lungamente, e tentò di
resistere alla persona del loro re, e non si partì dalla frontiera di
Capova, infino che abbandonato dagli avari regnicoli, e già soppreso
dall’avvenimento del re e del suo esercito, fu costretto di partirsi
da Capova, e appresso da Napoli, sprovveduto, di notte, ricogliendosi
per necessità in su una vecchia e male armata galea; e in quella
raccolto, con poco arnese e con lieve compagnia valicò in Toscana in
povero stato. E per lo detto messer Niccola, e co’ suoi danari e di
suoi amici fu atato e rifornito e confortato nella grave tempesta
della fortuna. Presi tutti i reali, e morto il duca di Durazzo, e
il Regno venuto nelle mani del suo persecutore, e non volendolo i
Fiorentini ricevere nella loro città, nè sovvenire d’alcuna cosa per
tema del re d’Ungheria, ridottosi parecchi dì alla possessione del
detto messer Niccola in Valdipesa, di là si partì, e andò in Proenza
ove la reina era rifuggita. E tornato il re d’Ungheria, per tema della
generale mortalità, in suo paese; per sollecitudine e trattato di
messer Niccola, prima tornato nel regno, e sommossi de’ baroni e de’
cavalieri, e confortati i Napoletani, e accolta gente d’arme in favore
del suo signore, in breve tempo ordinò la sua tornata e della reina nel
Regno, nel quale assai battaglie e vari e diversi assalti di guerra
sostenne; e per avversa fortuna rotte le sue forze in battaglia per
più riprese, tradito dagli amici, perseguitato da’ nemici, condotto
all’inopia, sentina della fortuna, l’animo del valente cavaliere fu
di tanta potenza e di tanta virtù, che con pari animo sostenne il
giovane barone suo signore in speranza certa della sua esaltazione,
sempre aiutandolo e sostenendolo con sua industria e suo procaccio, e
con fortezza e con pazienza fece comportare l’asprezza della turbata
fortuna. Onde avvenne, che quella potendosi maravigliare della costanza
dell’uomo, subitamente e improvviso mutò la turbata faccia in chiara,
e l’asprezza in dolcezza e in mansuetudine: e colui che avea ributtato
per cotante tempeste e vari pericoli, oltre all’opinione degli uomini,
con felici e prospere successioni condusse alla reale corona, e alla
libera signoria di tutto il corrotto e sviato regno in brevissimo
tempo. E per lo nobile consiglio e avvedimento di messer Niccola
Acciaiuoli, i reali lasciati di prigione e tornati nel Regno, ove per
tutti si stimava che il Prenze di Taranto maggiore fratello del re,
per sdegno e per forte inzigamento contro al re movesse scandolo nel
reame, con mansuetudine e con caritatevole animo il fece al re ricevere
in compagno del regno; e fattogli prendere titolo dell’imperiato
costantinopolitano, e aggiunto largamente alla sua baronia, conobbe
e manifestò a tutti, che il padre loro messer Niccola, appresso la
grazia di Dio, era cagione del ricoveramento del regno, e dello stato
e onore. Perchè dunque dovevamo tacere? innanzi vogliamo essere da’
denti degl’invidiosi cittadini morso, che la provata verità per li suoi
effetti, e per la fine de’ suoi felici avvenimenti, avessimo lasciata
sotto scurità d’ignorante oblivione.


CAP. X.

_Come fu cacciato messer Iacopo Cavalieri di Montepulciano._

In questo anno del mese d’aprile, sabato santo, avendo messer Iacopo
de’ Cavalieri di Montepulciano trattato, coll’aiuto della gente
dell’arcivescovo ch’era in Toscana, di farsi signore della terra di
Montepulciano, e a ciò consentivano una parte de’ terrazzani di suo
seguito, messer Niccola suo consorto sentì questo trattato, e fecelo
sentire a’ governatori del popolo; e in questo dì, levata la terra
a romore, cacciarono messer Iacopo di Montepulciano, e venti altri
terrazzani suoi seguaci, uomini nominati di stato intra il popolo; e
col consiglio di messer Niccola de’ Cavalieri riformarono la terra di
loro reggimenti, e ischiusonne gli amici e’ seguaci di messer Iacopo;
il quale si ridusse a Siena, e là ordinò grande novità, e scandalo e
suggezione di quella terra, come innanzi a’ suoi tempi si potrà trovare.


CAP. XI.

_Come si die’ il guasto a Bibbiena, e sconfitti i Tarlati da’
Fiorentini._

Del mese di maggio del detto anno, ricordandosi i Fiorentini
dell’ingiuria ricevuta da’ Tarlati, Pazzi e Ubertini per la ribellione
ch’aveano fatta al comune al tempo della guerra dell’arcivescovo
di Milano, quando ruppono la pace e cavalcarono sopra il contado e
distretto di Firenze, accolsono seicento cavalieri di loro masnade e
gran popolo, e andarsene alla Cornia, e poi alla Penna, e a Gaenna, e
ad altre terre e ville che si tenevano pe’ Pazzi e Ubertini e Tarlati,
e a tutte diedono il guasto; e poi se n’andarono a Bibbiena, ov’era
messer Piero Sacconi, e a Soci, e ivi dimorarono più dì, ardendo e
guastando d’intorno: quelli da Bibbiena francamente si difesono dal
guasto le vigne d’intorno presso alla terra. Messer Piero avea in
Bibbiena milledugento buoni fanti e pochi cavalieri, con li quali si
fece un grosso badalucco presso alla terra. Poi la mattina vegnente, a
dì 10 di giugno, l’oste si mosse per andare a Montecchio. Messer Piero,
antico e buono guerriere, sapendo l’andata de’ Fiorentini, si pensò
di fare loro danno, e la mattina per tempo con settanta cavalieri e
con mille buoni fanti in persona occupò un colle sopra l’Arno in sul
passo, e mise aguati per danneggiare la gente de’ Fiorentini. Avvenne
che, mossa l’oste dall’altra parte dell’Arno, vidono preso il colle
dalla gente di messer Piero; allora cominciarono a fare valicare della
gente dell’oste certi masnadieri, sì perchè tenessono a badalucco i
nemici e per trarli abbasso, e a poco a poco li ringrossavano d’aiuto,
ma non senza loro grande pericolo, a’ quali in sul maggiore bisogno
soccorsono parecchi conestabili a cavallo co’ loro cavalieri. Ed
essendo atticciata la battaglia, e stando i nemici attenti a quella
sperandone avere vittoria, altri cavalieri e masnadieri de’ Fiorentini
presono, scostandosi dall’oste, un’altra via, che i nemici non
s’accorsono, e valicarono l’Arno, e sopravvennono alla gente riposta di
messer Piero dall’altra parte del colle, i quali ruppono di presente,
e montarono al poggio, e improvviso furono sopra la gente grossa di
messer Piero, che stava attenta a vedere e ad aiutare quelli del
badalucco, e con grandi grida correndo col vantaggio del terreno loro
addosso, li ruppono e sbarattarono. Messer Piero per bontà del buono
cavallo dov’era montato con pochi compagni, non potendo ritornare in
Bibbiena, fuggendo ricoverò in Montecchio. Della sua gente furono
in sul campo più di cento morti, e dugento presi, e molti fediti. I
prigioni tornando l’oste li condussono a Firenze legati a una fune, e
poco appresso furono lasciati; e l’oste tornò vittoriosa, avendo preso
alcuna vendetta degl’ingrati traditori.


CAP. XII.

_Come si rubellò a’ Fiorentini Coriglia e Sorana._

In questo anno sentendo messer Francesco Castracani che i Fiorentini
erano inbrigati par la gente che l’arcivescovo teneva a guerreggiare
in Toscana, essendo forte in Lunigiana e in Garfagnana, a petizione
de’ Pisani fece furare a’ Fiorentini la rocca di Coriglia, la quale
appresso rendè a’ Pisani, a cui stanza l’avea furata, e’ Pisani la
presono, rompendo la pace a’ Fiorentini; ch’espresso era nella pace
rinnovata per lo duca d’Atene in nome del comune di Firenze, che in
niun modo di quella terra si dovessono travagliare. E appresso i detti
Pisani feciono con sagacità di grande tradimento torre a’ Fiorentini,
contro a’ patti della pace, la terra di Sorana, e rendutala da capo,
la ritolsono per indiretto, e poi in palese la difesono, non curando
i patti della pace. I Fiorentini per queste due terre non si mossono,
benchè grave li fosse l’oltraggio de’ Pisani. Messer Francesco avendo
avuto trecento cavalieri dall’arcivescovo di Milano, montato in grande
orgoglio, e confortato da’ Pisani, si pose ad assedio a Barga, ch’era
de’ Fiorentini, e avendo grande popolo la strinse intorno con più
bastie, sperandolasi avere per assedio. Lasceremo ora quest’assedio per
raccontare altre maggiori cose innanzi che Barga fosse liberata.


CAP. XIII.

_Come i tre comuni di Toscana mandarono ambasciadori in Boemia a far
muovere l’imperadore._

Avendo i tre comuni di Toscana presa e pubblicata la concordia col
vececancelliere dell’eletto imperadore, volendo mettere ad esecuzione
quello che per loro era stato promesso, catuno elesse de’ maggiori
cittadini confidenti al reggimento di quelli per suoi ambasciatori,
e mandaronli all’eletto imperadore a Boemia nella Magna per farlo
muovere, e per fargli il pagamento ordinato, e per essere al suo
consiglio per i tre comuni, nella promessa impresa passando egli in
Italia. Gli ambasciadori del nostro comune di Firenze furono cinque:
messer Tommaso Corsini dottore di legge, messer Pino de’ Rossi, messer
Gherardo de’ Buondelmonti cavaliere, Filippo di Cione Magalotti, e
Uguccione di Ricciardo de’ Ricci, a’ quali fu data grande e piena
legazione, e dato loro un popolare sindaco per lo comune, a potere
obbligare il comune, secondo le cose promesse al vececancelliere,
come paresse a’ detti ambasciadori, se altro bisognasse di fare.
Costoro tutti vestiti di fine panno scarlatto e d’altro fine mellato,
catuno con otto scudieri il meno vestiti d’assisa, a dì 17 di maggio,
il dì dell’Ascensione, si partirono di Firenze. E partiti loro,
molti cittadini pensando che quello ch’era ordinato dovesse venire
fatto, perocchè tra gli ambasciadori erano i più reputati caporali
di cittadina setta, temettono, che essendo costoro al continuo con
l’imperadore, e di suo consiglio, che pericolo si commettesse contro
al comune e pubblica libertà de’ cittadini, e però si mosse questione
di limitare il loro tempo, e strignerli con certe leggi, e di questo
fu gara e lunga tira nel nostro comune; in fine si vinse, e fecesi
per riformagione di comune, che niuno cittadino di Firenze potesse
stare in quel servigio appresso all’imperadore più che quattro mesi, e
che alcuna grazia, uficio, o beneficio reale o personale per i detti
ambasciadori o per loro successori si dovesse ricevere o impetrare,
sotto gravi pene, acciocchè la speranza si troncasse a tutti della
propria utilità. E incontanente elessono e insaccarono molti cittadini
per succedere di quattro mesi in quattro mesi a’ detti ambasciadori in
quello servigio.


CAP. XIV.

_Di disusati tempi stati._

Non è da lasciare in silenzio quello che del mese di giugno del
detto anno avvenne, perocchè fu notabile caso di tempo con diverse
considerazioni, che essendo ne’ campi seminati cresciute le biade
e’ grani d’aspetto d’ubertosa ricolta vicina alla falce, in diverse
contrade di Toscana, e massimamente nel contado di Firenze, vennono
diluvi d’acque, i quali guastarono molto grano e biade, e feciono
de’ dificii, e d’altro singolari danni a molti. E a dì 14 del detto
mese cominciò un vento austro spodestato e impetuoso con tanta
furiosa tempesta, che ogni cosa parea che dovesse abbattere e mettere
per terra, e tutte le granora e biade che trovò mature, ove il suo
impetuoso spirito potè percuotere, battè per modo, che alla terra diede
nuova sementa, e nelle spighe lasciò poco altro che l’aride reste, e
quelle che ancora non erano granate percosse e inaridì; facendo nelle
montagne in diverse parti sformate grandini e diverse tempeste, e molte
vigne guastò, e abbattè alberi molti, e di grandi dificii in diverse
parti di Toscana e di Romagna; e in Firenze fece rovinare il campanile
del monastero delle donne degli Scalzi, e uccise la badessa con sei
monache. Nella sommità delle montagne di Pistoia levò gli uomini di
su’ poggi, traboccandoli dove l’impeto gli portava. E pubblica fama
fu, che quarantatrè masnadieri ch’andavano in preda trovandosi in sul
giogo, senza potersi ritenere furono portati dal vento per modo, che
di loro non si seppe novelle. E restato lo strabocchevole vento, ivi a
pochi dì fu un caldo sformato senza aiuto d’alcuno spiramento, che il
residuo de’ grani e de’ biadi in molti paesi, singolarmente nel contado
di Firenze, fece ristrignere e invanire per modo, che ov’era stata
speranza d’ubertosa ricolta generò sformata carestia anzi l’avvenimento
dell’altra ricolta, come appresso dimostreremo. Alcuni diedono questo
singulare accidente agli effetti della congiunzione, già narrata al
principio del nostro primo libro, de’ tre superiori pianeti onde
Saturno fu signore: perocchè gli astrolaghi tengono che l’influenza di
cotale congiunzione duri per diciannove anni, e altri tengono infino
in ventitrè. Arbitrò altri, che questo procedesse dall’influenza
della cometa ch’apparve in quest’anno, e quella fu saturnina, sicchè
catuno trasse agli effetti saturnali. Altri tennono che ciò fosse
dimostramento d’assoluto giudicio divino per i disordinati peccati de’
popoli non domati da tante tribolazioni di guerre, quante dimostrate
abbiamo in poco tempo dopo la miserabile mortalità.


CAP. XV.

_Dell’inganno ricevette il comune di Firenze del braccio di santa
Reparata._

Essendo stati certi ambasciadori del comune di Firenze alla coronazione
del re Luigi per lo detto comune, domandarono di grazia al re e alla
reina alcuna parte del corpo della vergine santa Reparata ch’è in
Teano, per onorare la sua reliquia nella nobile chiesa cattedrale
della nostra città ch’è edificata a suo nome. La loro petizione dal
re e dalla reina fu accettata; ma perocchè la città di Teano era del
conte Francesco da Montescheggioso, figliuolo che fu del conte Novello
amicissimo del nostro comune, convenne che con sua industria il
braccio destro di quella santa si procacciasse d’avere per modo, che i
terrazzani non se n’avvedessono, che si mostrava loro, ed era nel paese
in grande devozione, e questo si mostrò di fornire con industria, e
con grande sollicitudine. Gli ambasciadori credendosi avere la santa
reliquia il significarono a’ priori, acciocchè all’entrata della città
l’onorassono. I rettori del comune ordinata solennissima processione
di tutti i prelati cherici e religiosi della città di Firenze, con
grandissimo popolo d’uomini e di femmine, con molti torchi accesi
comandati per l’arti e forniti per lo comune, e il vescovo di Firenze
ricevuto colle sue mani il santo braccio, colla mano segnando la gente
molto divota e lieta, credendosi avere quella santa reliquia, fu
portata e collocata nella nostra chiesa, a dì 22 di giugno 1352.


CAP. XVI.

_Di quello medesimo._

Avendo narrata la fede, la reverenza e la divozione che i nostri
cittadini ebbono alla santa vergine, benchè l’inganno ricevuto fosse
durato in fede del detto comune quattro anni e mesi, infine si scoperse
il sacrilegio e l’inganno ricevuto per la femminile astuzia della
badessa del monastero di Teano, ov’era il corpo della detta santa,
che vedendo che quello braccio le conveniva dare per volontà del re,
e della reina e del conte, dissimulando gran pianto colle sue suore
per lo partimento della reliquia, lo sostennero di assegnare alcuno
dì. E in questo tempo feciono fare un simulacro di legno e di gesso,
che propriamente pareva quella santa reliquia, e dando questa con
grande pianto, fece credere agli ambasciadori che avesse assegnata
loro la santa reliquia, e a Firenze fece onorare come santuaria quello
simulacro per cotanto tempo, essendo cagione di cotanto male, non
manifestando la sua falsa religione. Avvenne che il comune del mese
d’ottobre 1356, volendo d’oro e d’argento e di pietre preziose fare
adornare quella reliquia, i maestri la trovarono di legno e di gesso: e
segatala per mezzo, furono certi che niuna reliquia v’era nascosa, e il
comune fu certo del ricevuto inganno. Noi, non ostante che cinquantadue
mesi fosse questo ritrovato appresso alla sopraddetta venuta, contro
all’ordine del nostro annuale trattato l’abbiamo congiunto insieme,
acciocchè avendo alcuno letto la venuta del santo braccio, non fosse
ingannato dalla simulazione di quello, e dalla malizia della sacrilega
badessa.


CAP. XVII.

_Come la gente del Biscione cavalcarono i Perugini._

Del mese di giugno del detto anno, accolti duemila cavalieri
dell’arcivescovo di Milano alla città di Cortona e popolo assai,
cavalcarono per la valle di Chio, e strinsonsi alla città di Perugia
predando e ardendo il suo contado. Per la qual cavalcata così
bandalzosa i cittadini presono sospetto dentro, e però non ebbono
ardire di fare uscire fuori alcuna loro gente contro a’ nimici.
Conducitori di questa gente erano il conte Nolfo da Urbino, il signore
di Cortona, e Gisello degli Ubaldini, i quali avevano trattato con
messer Crespoldo di Bettona. Questo messer Crespoldo era guelfo,
ma perocch’era male trattato da’ Perugini ricevette costoro in
Bettona, e cacciarono coloro che v’erano alla guardia per lo comune
di Perugia. Questa terra era presso a Perugia a otto miglia e nella
loro vista, e sentendo la gente che dentro v’era, e la potenza
dell’arcivescovo, furono in gran tremore; e non senza cagione, che
quella terra era forte, e in frontiera ad Ascesi e all’altre terre
de’ Perugini, le quali non amavano troppo la loro signoria, e però
cominciarono incontanente a dare il mercato a’ nimici, e molto erano
di presso a fare le comandamenta del tiranno, e ciò che gli ritenne
fu, ch’aspettavano quello che in questa novità facesse il comune di
Firenze. Stando i Perugini in questo pericolo, incontanente il comune
di Firenze li mandò confortando per loro ambasciadori, promettendo loro
aiuto quanto il comune potesse fare; e seguitando col fatto, di subito
vi mandarono ottocento cavalieri di buona gente, promettendo d’arrogere
quanti bisognasse infino a tanto che Bettona fosse racquistata.
Avvenne che come Ascesi e l’altre terre circostanti de’ Perugini
intesono l’aiuto e il conforto che i Fiorentini davano al comune di
Perugia, ove stavano sospesi e non rispondeano al comune di Perugia,
e davano il mercato a’ nimici, di presente levarono il mercato, e
acconciarsi alla difesa, e mandarono a offerirsi a’ Perugini, e
cominciarono a guerreggiare quelli di Bettona. Onde convenne per
necessità delle cose da vivere che la cavalleria ch’era in Bettona
s’alleggiasse, e lasciaronvi a guardia della terra seicento cavalieri e
più d’altrettanti masnadieri, e l’altra gente tornò a Cortona. Rimasi
in Bettona i sopraddetti capitani e’ riposono l’assedio a Montecchio,
e ordinaronsi per accrescere loro forza e soccorrere Bettona, se il
bisogno occorresse. Lasceremo alquanto de’ fatti di Bettona per seguire
dell’altre cose, ch’avvennono innanzi ch’ella si racquistasse.


CAP. XVIII.

_Come i Romani andarono per guastare Viterbo._

Di questo mese di giugno del detto anno, vedendo il popolo romano che
il prefetto da Vico cresceva in forza e ad acquisto occupando le terre
del Patrimonio, feciono in fretta Giordano del Monte degli Orsini
capitano di guerra, e accolsono tutta la gente d’arme che fatta aveano
col loro rettore a piè e a cavallo e accozzaronli col capitano del
Patrimonio messer Niccola delle Serre cittadino d’Agobbio, e in pochi
dì accolsono milledugento cavalieri e dodicimila pedoni in arme, e
con gran furia se n’andarono sopra la città di Viterbo per guastarla
d’intorno e porvi l’assedio, e starvi tanto che tratta l’avessono
delle mani del prefetto. Avvenne in su la giunta che a messer Niccola
capitano del Patrimonio cadde il suo cavallo addosso, e per la percossa
e per lo disordinato caldo per spasimo morì di presente. Morto il
capitano, l’oste senza fare alcuna cosa notevole, con poco onore del
capitano de’ Romani, si partì da Viterbo, e catuno si tornò a casa sua.


CAP. XIX.

_Come il re Luigi ebbe Nocera._

In questi dì messer Currado Lupo ch’era per addietro stato vicario
del re d’Ungheria nel Regno, sapendo che la pace era fatta dal re
d’Ungheria a’ reali di Puglia, e che di volontà del suo signore era
ch’egli rendesse le terre che tenea al re Luigi, già coronato per la
Chiesa del reame, con l’astuzia tedesca pensò di trarre suo vantaggio,
e accolse tutti i Tedeschi ch’erano nel Regno, e con settecento
barbute fece testa a Nocera de’ Saracini, e levò un’insegna imperiale,
mostrando che a stanza dell’imperadore volesse rimanere nel Regno; e
per alquanti si disse che alcuni baroni del reame il favoreggiavano.
Temendo il re che questi non avesse appoggio d’altro signore, o che
non l’acquistasse stando, per lo meno reo prese di patteggiar con lui,
e diedegli contanti trentacinque mila fiorini d’oro, e rendè Nocera e
la contea di Giuglionese, e uscissi del Regno con tutta la sua gente,
con patto fermato per suo saramento, che da ivi a due anni non dovesse
per alcuno modo tornare nel Regno, ma valicati i due anni vi potesse
tornare come barone del re per le terre della moglie, facendogli il
debito saramento e omaggio.


CAP. XX.

_Come fu sconfitto il conte di Caserta._

Seguitando i rivolgimenti dello sviato Regno, ci occorre in questi dì
come il duca d’Atene conte di Brenna, il quale altra volta per la sua
incostante tirannia meritò a furore essere cacciato della signoria
di Firenze, essendo tratto di Francia all’odore dello sviato Regno
non con intera fede, con sue masnade di cavalieri franceschi fece in
Puglia spontanea guerra contro al conte di Caserta, figliuolo che fu
di messer Diego della Ratta conte camarlingo, il quale era con gente
d’arme a Taranto, e con assentimento del re Luigi guerreggiava le terre
del detto duca, secondo la comune voce; l’infermità del Regno non
consentiva nè in guerra nè in pace cose aperte nè chiari movimenti. Il
detto duca accolti de’ paesani, co’ suoi Franceschi combattè col conte
e sconfisselo, facendo alla sua gente grave danno. E rifuggito il detto
conte in Taranto per sua sicurtà, del detto anno, del mese di Maggio,
per lo detto duca fu lungamente senza frutto assediato.


CAP. XXI.

_La novità in Casole di Volterra._

I figliuoli di messer Ranieri da Casole di Volterra cacciati per
lungo tempo da’ loro nimici del castello, come giovani coraggiosi,
accolsono segretamente masnadieri e amici, e a dì 15 luglio del detto
anno entrarono nella terra di Casole, che si guardava per lo comune
di Siena, e improvviso corsono a casa i loro nimici, e quanti ve ne
trovarono misono al taglio delle spade, e rubarono le case loro, e
appresso l’arsono, e gli altri che non furono morti cacciarono della
terra, e la podestà che v’era pe’ Sanesi riguardarono: la terra tennono
tanto per loro, che co’ Sanesi presono accordo di tenervi podestà dal
comune di Siena; e fecionsi ribandire, e rimasono i maggiori nella
terra.


CAP. XXII.

_Come furono decapitati degli Ardinghelli di Sangimignano._

Seguita in questi medesimi dì, come Benedetto di messer Giovanni
degli Strozzi di Firenze, essendo capitano della guardia per lo
nostro comune di Sangimignano, con ingiusto sospetto prese il Rosso
e Primerano di messer Gualtieri degli Ardinghelli, giovani di grande
aspetto e seguito, d’animo e di nazione guelfi, e tenendoli senza
trovare vera cagione perchè presi gli aveva, per accidente v’occorse
caso, che gittarono una lettera a’ loro amici fuori della carcere,
pregandoli che li venissono ad atare liberare di prigione. Il capitano
avendo questa lettera, quale che fosse la cagione, o per zelo del suo
uficio, o per inzigamento de’ Sanucci loro nimici, deliberò di farli
morire. Il comune di Firenze sapendo che non erano colpevoli, volea
che campassono; e mandandovi in fretta ambasciadori con espresso
comandamento al capitano che non gli dovesse fare morire, la fortuna
impedì i messaggi per disordinata grandezza dell’Elsa, che non li
lasciò passare in quella notte. Il capitano temendo non sopravvenisse
il comandamento, s’affrettò di farli morire; e la vilia di san Lorenzo,
a dì 9 d’agosto, con un altro terrazzano a cui aveano scritto che fosse
a loro scampo, in sulla piazza li fece dicollare, onde fu riputato
grande danno, e il capitano ne fu molto biasimato. Questa decollazione
si tirò dietro materia di grande scandalo e rivoltura di quella terra,
come al suo tempo racconteremo.


CAP. XXIII.

_Come gente del re di Francia fu sconfitta a Guinisi._

Essendo il re di Francia in singolare sollecitudine di racquistare la
contea di Guinisi che sotto le triegue gli era stata furata, vi mandò
millecinquecento cavalieri e tremila pedoni, tra i quali ebbe gran
parte di masnadieri lombardi e avendovi posto l’assedio, difendendosi
lungamente que’ del castello, i Franceschi vi feciono bastite intorno,
per tenerlo stretto con meno gente. Il re d’Inghilterra mettea con
due barche di notte gente in Calese per modo, che i Franceschi non se
n’accorgevano; e avendovi per questo modo accolta quella gente che a
lui parve, forniti di capitani avvisati delle bastite e della guardia
de’ Franceschi, una notte chetamente uscirono di Calese, e improvviso
da più parti assalirono i Franceschi, i quali impauriti del non pensato
assalto intesono a fuggire e a campare, senza mettersi alla difesa;
e così in poca d’ora furono rotti e sbarattati dagl’Inghilesi, e i
battifolli arsi, con più vergogna che danno de’ Franceschi per la
grazia della notte. E liberato il castello dall’assedio, e rifornito di
nuovo, del mese di luglio del detto anno gl’Inghilesi si ritornarono
nell’isola senza fare altra guerra. Poco appresso il re di Francia
scoperse che certi baroni il doveano uccidere per trattato del re
d’Inghilterra, per la qual cosa a certi ne fu tagliata la testa: e il
re a modo di tiranno si faceva guardare a gente armata, dentro e fuori
di suo ostiere reale, a cavallo e a piè, di dì e di notte nella città
di Parigi, cosa strana e disusata alla maestà reale e a’ paesani.


CAP. XXIV.

_Come i Perugini assediarono Bettona._

Tornando alle vicine materie, avendo il comune di Perugia da’
Fiorentini ottocento cavalieri di buona gente d’arme, con loro
sforzo valicarono le Giaci per porre l’assedio a Bettona, e con
grande popolo l’assediarono. E volendosi partire de’ cavalieri
dell’arcivescovo della terra, ovvero per andare in foraggio, otto
bandiere furono sorprese dalla gente dell’oste per modo, che la maggior
parte rimasono presi, e d’allora innanzi si ritennono dentro alla
guardia del castello. E procacciando d’avere soccorso da’ cavalieri
e dagli amici dell’arcivescovo ch’erano per lo paese di qua, e per
fare migliore guardia, si misono a campo fuori della terra nella
piaggia a petto al campo de’ Perugini. I Perugini aggiungevano al
continovo gente d’arme nel campo per soldo e per amistà, e mandaronvi
la maggior parte de’ loro cittadini, e dall’altra parte della terra
formarono due battifolli, perchè nè vittuaglia nè soccorso nella terra
potesse entrare. E così assediata la terra, procuravano d’afforzare
e d’impedire i passi, per riparare dalla lungi al campo che nimici
non potessono sopravvenire. E per questo modo durò l’assedio infino
all’agosto vegnente, come appresso diviseremo, e posto vi fu del mese
di giugno del detto anno.


CAP. XXV.

_Come fu liberato Montecchio dall’assedio per soccorrere Bettona._

Era in questo tempo stato assediato lungamente il piccolo castello di
Montecchio presso a Castiglionaretino da’ Tarlati e dal signore di
Cortona colla cavalleria dell’arcivescovo, e recato a partito, che i
maggiori di quelli che ’l teneano erano venuti nel campo per volerlo
dare. Temendo i Tarlati che avuto il castello per la vicinanza non
rimanesse al signore di Cortona, per consiglio aggiunte minacce a
coloro ch’erano venuti per darlo, si ritornarono dentro alla difesa.
E l’oste sollecitata del soccorso dagli assediati di Bettona, se ne
levarono, e accozzaronsi i cavalieri dell’arcivescovo con gli altri
cavalieri loro compagni ch’erano in Agobbio e nelle circostanze, e
trovaronsi millecinquecento barbute e masnadieri assai, e per fare
levare i Perugini da Bettona si misono a oste alla Città di Castello. E
stativi alquanti dì, feciono provvedere i passi come potessono andare
a soccorrere Bettona, e trovarono che i Perugini erano alla difesa
de’ passi molto bene provveduti e forniti alla guardia; tornaronsi al
Borgo per accogliere maggiore gente e forza, e farlo per altra più
lunga via. In questo medesimo tempo gli assediati per la speranza
del soccorso presono ardire, e assalirono l’uno de’ battifolli de’
Perugini, e vinsonlo e arsonlo, e mostrarne per segni di luminaria
gran festa; e con quella baldanza presa andarono ad assalire l’altro,
e furono occupati per modo da’ cavalieri dell’oste che tornarono in
rotta, presa parte della loro gente da cavallo e da piè; gli altri
si fuggirono tutti nella terra, levandosi da campo per stare alla
difesa delle mura, e da’ Perugini furono più stretti. I capitani della
gente dell’arcivescovo feciono capitano generale il conte Nolfo da
Urbino, e misonsi per la valle di Chiusi, e andarono a Orvieto; e
tratti i cavalieri ch’aveano in quella città, si trovarono con duemila
barbute; e volendo soccorrere gli assediati, trovarono in catuno passo
sì provveduti i Perugini e sì forti alla difesa, che per niuno modo
vidono di poterlo fornire. Ed essendo disperati dell’impresa, vollono
rimettere in Orvieto i loro cavalieri che n’aveano tratti, e non furono
voluti ricevere, e con gli altri insieme se ne tornarono al Borgo, e
gli assediati furono fuori d’ogni speranza d’avere soccorso.


CAP. XXVI.

_Come i Perugini ebbono Bettona e arsonla, e disfeciono affatto._

Vedendo i caporali ch’erano rinchiusi in Bettona che a loro era mancata
ogni speranza di soccorso, e che la vittuaglia era mancata, e mangiata
gran parte de’ loro cavalli, vedendosi a mal partito, con industria e
con danari pensarono allo scampo delle loro persone molto segretamente,
perchè sapeano bene che i Perugini avrebbono maggiore gloria d’avere
le loro persone che la terra di Bettona; e però strettisi insieme, e
prestato la fede l’uno all’altro, il signore di Cortona, e il conte di
Montefeltro, e Ghisello degli Ubaldini avendo procacciato per danari
il nome di quella notte, vestiti a modo di ribaldi per mezzo il campo
passarono a salvamento: onde poi fu incolpato alcuno de’ rettori di
Perugia. I soldati sentendo campati i loro capitani, incontanente
presono messer Crespoldo signore di Bettona, e uno de’ Baglioni di
Perugia ch’aveano loro data la terra, e patteggiarono co’ Perugini
di dare costoro prigioni, e rendere la terra salve le persone loro
solamente, lasciando l’arme e’ cavalli, e giurando di non venire mai
contro a quello comune nè a quello di Firenze, e così fu fatto; e
avendo mangiati centocinquanta cavalli de’ loro per fame, s’uscirono
della terra, e i Perugini la presono; e trattine tutti gli abitanti, e
tutte le masserizie e ogni altra sostanza, e condotta a Perugia, arsono
la terra; e dopo l’arsione abbatterono le mura dentro e di fuori,
acciocchè non avesse mai più cagione di rubellarsi a’ Perugini; e a
messer Crespoldo e a quello de’ Baglioni feciono tagliare le teste. E
questa fu la fine dell’antica terra di Bettona, ripresa a dì 19 del
mese d’agosto gli anni _Domini_ 1352, in gran vituperio de’ Visconti di
Milano, e a onore del comune di Firenze, per lo cui aiuto e conforto
infino alla fine i Perugini ebbono questa vittoria.


CAP. XXVII.

_Come la città d’Agobbio s’accordò co’ Perugini._

Giovanni di Cantuccio signore d’Agobbio, avendo veduto come le cose non
succedevano prospere all’imprese fatte per lo tiranno di Milano, e che
Bettona non era potuta soccorrere, ed era disfatta, diffidandosi della
sua difesa se la piena gli si volgesse addosso, sapendo che i suoi
cittadini non erano in fede con lui, con astuta malizia si provvide
e mandò a trattare pace co’ Perugini. E fu fatto che gli usciti vi
tornassono, salvo messer Iacopo Gabbrielli, e tutti avessono frutti de’
loro beni, e che due anni il detto Giovanni vi potesse eleggere podestà
d’Agobbio cui e’ volesse, e valicati i due anni, la città rimanesse
al comune, e i Perugini avessono la guardia della terra senza altra
giurisdizione: ma poco durò l’accordo, come seguendo si potrà vedere.


CAP. XXVIII.

_Come ser Lallo s’accordò con il re Luigi dell’Aquila._

Avemo addietro contato come la città dell’Aquila si reggeva sotto
il governamento di ser Lallo suo piccolo cittadino, il quale avea
dimostrato più volte di tenerla quando per lo re d’Ungheria, e quando
per lo re Luigi, come bene gli mettea; ma poichè il re Luigi fu
coronato, e i Tedeschi e gli Ungheri partiti del Regno, vedendo che
mantenere non la potrebbe contro alla corona, trasse suo vantaggio, e
fecesi fare conte di Montorio, ed ebbe altre due castella in Abruzzi,
e nell’Aquila ricevette capitano per lo re e per la reina. Nondimeno i
cittadini ubbidivano più ser Lallo che il re o suo capitano, e convenne
al re dissimulare la sua offesa per lo minore male.


CAP. XXIX.

_Come i Perugini e’ Fiorentini tornarono a guastare Cortona._

I Perugini avuta la vittoria di Bettona, colle masnade del comune di
Firenze ritornarono sopra la città di Cortona essendo messer Currado
Lupo uscito del Regno all’Orsaia con cinquecento barbute, il quale
si stette di mezzo senza pigliare arme; e i Perugini guastarono le
ville intorno a Cortona come seppono il peggio. In questi medesimi dì,
all’uscita d’agosto del detto anno, de’ cavalieri dell’arcivescovo
ch’erano tornati al Borgo a san Sepolcro si partirono milledugento
barbute, e andarono su quello d’Arezzo, e posonsi in sulla Chiassa,
e afforzarono di steccati certo poggio sopra il campo per più loro
salvezza: e quivi si misono per vernare in luogo dovizioso e grasso. E
per ingannare gli Aretini cominciarono a comperare e a pagare derrata
per danaio, non facendo vista d’alcuna violenza. E quando si vidono
forniti, cominciarono a cavalcare per lo contado, e fare preda di
bestiame e d’uomini e di ciò che trovavano senza avere contasto. E
questo avvenne, che alquanti cittadini, meno di sette, avendo occupato
il reggimento di quella città, per tema di loro stato presono gelosia
de’ Fiorentini, e innanzi soffersono il danno da’ nemici, che volessono
l’aiuto dagli amici. I Fiorentini nondimeno tennoro ottocento cavalieri
alle frontiere di Valdarno, e raffrenavano alquanto le loro gualdane,
e salvarono il loro distretto. Gli Aretini lungamente furono tribolati
da quella gente, per la singolare non debita paura di pochi loro
cittadini, come detto abbiamo.


CAP. XXX.

_Come gli ambasciadori de’ tre comuni di Toscana tornarono
dall’imperadore senza accordo._

In questi dì gli ambasciadori de’ tre comuni di Toscana ch’erano stati
con l’eletto imperadore tornarono, avendo assai praticato sopra i patti
e convenenze promesse per lo suo vececancelliere, non trovando con
lui concordia per la brevità del termine, e per la povertà del detto
eletto, tempellato dal consiglio de’ ghibellini che non si fidasse
de’ guelfi; ma questa parte non ebbe in lui podere, che conoscea che
la necessità lo strignea, volendo pervenire al suo onore, d’avere
l’amore e la confidenza de’ guelfi d’Italia, e però non si rompeva e
non riusciva a niuno effetto. In questo avvenne che ragionando con gli
ambasciadori, l’uno de’ Fiorentini per corrotto parlare, tenendosi più
savio che gli altri perchè avea maggiore stato in comune, riprendendo
l’eletto imperadore, disse: voi filate molto sottile; l’imperadore
che sapea la lingua latina conobbe l’indiscreta parola, e turbato
temperò se medesimo, parendoli che l’imperiale maestà ricevesse
ingiuria dall’indiscreta e vile parola; ma d’allora innanzi poco volle
udire quel savio ambasciadore. E venuto il termine diputato a’ detti
ambasciadori convenne che tornassono, lasciando la cosa sospesa da ogni
parte.


CAP. XXXI.

_Come l’arcivescovo cercava pace co’ Toscani._

In questa sospensione, gli animi de’ Toscani e principalmente de’
Fiorentini si cominciarono a cambiare, veggendo ch’erano a nulla del
loro proponimento; e in questo l’arcivescovo conoscendo che questi
comuni di Toscana intendeano a muovere contro a lui gran cose, e
veggendosi ributtato da’ Fiorentini e da’ Perugini, grave gli sarebbe a
mantenere guerra in Toscana, e già sentiva che i suoi vicini Lombardi
non si contentavano di vederlo troppo grande, pensò che per lui facea
d’avere pace co’ Fiorentini e Toscani; e confidandosi molto in Lotto
Gambacorti da Pisa che allora era amico de’ Fiorentini, fece muovere
le parole e insistere in quelle. Il nostro comune conoscendo che della
pace del tiranno poco si poteano confidare, nondimeno vedendo che colla
Chiesa nè coll’imperadore non aveano potuto far quello che procuravano,
diede a intendersi a questo trattato. E avendo l’arcivescovo a questa
fine mandati suoi ambasciadori a Serezzana, il comune vi mandò prima
religiosi per suoi ambasciadori, per sentire se la sposizione fosse con
speranza d’alcuno frutto. E nondimeno ordinarono e mandarono gli altri
ambasciadori a Trevigi, ov’era venuto il patriarca d’Aquilea fratello
dell’eletto e altri ambasciadori dell’imperadore futuro per trattare
le cose cominciate co’ comuni di Toscana. Lasceremo al presente
l’ambasciate tanto che torni il loro frutto, e seguiteremo nell’altre
cose la nostra materia.


CAP. XXXII.

_Come il prefetto da Vico fu fatto signore d’Orvieto._

I cittadini d’Orvieto rotti divisi e insanguinati per le cittadine
discordie, e caduti nella forza de’ ghibellini, essendo naturali
guelfi, voltandosi come l’infermo palpando, voltandosi ora da una parte
ora dall’altra, alla fine per la sagacità del prefetto da Vico loro
vicino fu fatto signore con certi patti; e messo nella città cominciò
a far fare alcune paci, e rimise dentro de’ cittadini cacciati, e di
fuori ritenne cui e’ volle, e la signoria reggea con poco contentamento
del popolo, e patto promesso non osservava, sicchè non si vedeano
alleggiati delle divisioni, nè delle nimistà cittadinesche, e vedendosi
sottoposti al tiranno e signoreggiati da’ ghibellini. Ma dopo il fatto,
aggiunta del vituperio è il pentersi; che la soma sotto il tirannesco
giogo convenne loro portare. E questo avvenne all’uscita d’agosto del
detto anno.


CAP. XXXIII.

_Novità state a Roma._

All’entrata del mese di settembre del detto anno, il rettore del
popolo romano oltraggiato da Luca Savelli, e male ubbidito dal popolo,
volle ragunare il parlamento per rinunziare la signoria. Nel popolo
nacque dissensione, che chi volea che rinunziasse, e chi nò. In questa
contenzione messer Rinaldo Orsini, ch’era senatore, prese l’arme, e
seguitato dal popolo, cacciò di Roma Luca Savelli co’ suoi seguaci,
ma poco stettono fuori, che si tornarono dentro. Il rettore volendo
fortificare il popolo con ordini, acciocchè i principi non avessono
soperchia audacia, fece richiedere il popolo per rioni a bocca, e
appresso colla campana: e non raunandosi, prese sospetto della sua
persona; e trovando in sua balia seimila fiorini d’oro, che la Chiesa
avea donati al popolo per aiutare mantenere quell’uficio, e altri
denari ch’egli avea accolti, si partì di Roma e andossene in Abruzzi,
e comperato uno castello si stette nel paese, avendo abbandonata la
snervata repubblica, meritandolo per la sua incostanza.


CAP. XXXIV.

_Come la gente del Biscione assediarono la Città di Castello._

All’uscita di questo mese, i cavalieri dell’arcivescovo di Milano stati
ad Arezzo e consumato il loro contado se ne partirono, e andarono sopra
la Città di Castello, rubando per lo paese amici e nimici. E stando
ivi, per più riprese i castellani uscirono a loro per assalti e per
aguati, facendo d’arme assai notevoli cose.


CAP. XXXV.

_Come i Fiorentini soccorsono Barga e sconfissono i Castracani._

Del mese d’ottobre del detto anno, essendo stata la terra di Barga
in Garfagnana del comune di Firenze assediata quattro mesi e più da
messer Francesco Castracani degl’Interminelli di Lucca coll’aiuto
dell’arcivescovo di Milano, per modo che più non si potea tenere per
difetto di vettuaglia, il comune di Firenze, quanto che quella terra
gli fosse di grande costo e di piccola utilità, per non abbandonare
gli amici ragunò a Pistoia seicento barbute e ventimila masnadieri,
accomandati a messer Ramondo Lupo da Parma capitano di guerra, il
quale maestrevolmente a dì 7 d’ottobre, la notte, si mosse colla gente
e colla salmeria per la montagna di Pistoia, dando vista d’andarla a
fornire da Sommacologna. E mandati cinquecento fanti con parte della
salmeria per quella via, innanzi il dì traversò da Seravalle e misesi
per la Valdinievole, e cavalcato per lo contado di Lucca, il dì di
santa Reparata si trovò in Garfagnana nel piano dinanzi al Borgo a
Mezzano in sul passo, dov’era messer Francesco con trecento cavalieri
e con millecinquecento fanti buona gente d’arme alla guardia, il quale
si mise fuori del borgo colle schiere fatte, prendendo l’avvantaggio
del terreno. Il capitano de’ Fiorentini avendo confortata la sua
gente di ben fare, in sull’ora del mezzo dì percosse a’ nimici con
sì fatto empito, che in poca d’ora gli ebbe rotti e sbarattati, e
morti da cinquanta in sul campo, e centoventi n’ebbono a prigioni, e
tolto l’arme e’ cavalli li lasciarono alla fede. E preso il Borgo a
Mezzano, messer Francesco campato della battaglia si fuggì in Uzzano. I
Fiorentini coll’empìto di questa vittoria senza arresto se n’andarono
a Barga, e trovando abbandonati i battifolli, ch’erano quattro, gli
presono e arsono, e la vittuaglia ch’aveano portata e la guadagnata
misono in Barga, e fornitala doppiamente, tornati per la via ond’erano
andati, con vittoria se ne tornarono e Pistoia.


CAP. XXXVI.

_Come si difese il borgo d’Arezzo per i Fiorentini._

In questi dì, sentendo i cavalieri dell’arcivescovo ch’erano alla Città
di Castello come i cavalieri de’ Fiorentini erano andati a Barga,
tornarono ad Arezzo milleottocento cavalieri e puosonsi a Quarata.
Cento de’ cavalieri de’ Fiorentini che tornavano da Perugia albergarono
la notte nel borgo d’Arezzo, ove molti contadini erano rifuggiti col
loro bestiame per paura de’ nimici; la cavalleria del Biscione si
strinse al borgo, assalendolo aspramente per modo, che i cittadini
l’abbandonarono; e sarebbe perduto, se non ch’e’ cento cavalieri de’
Fiorentini francamente il difesono, e alla ritratta de’ nimici uscirono
fuori del borgo, e feciono alla codazza danno e vergogna.


CAP. XXXVII.

_D’un segno mirabile ch’apparve._

Nel detto anno, a dì 12 d’ottobre, venerdì sera tramontato il sole,
si mosse tra gherbino e mezzogiorno una massa grandissima di vapori
infocata, la quale ardeva con sì gran fiamma, che tutto il cielo di
sopra e la terra alluminava maravigliosamente, e alla nostra vista
valicò sopra la città di Firenze, e così parve a tutti i cittadini di
catuna città d’Italia. E perchè fosse in somma altezza pareva agli
uomini in catuna parte che dovesse toccare le sommità delle torri e
le cime degli alberi; e spesso gittava fuori di se grandi brandoni di
fuoco, che parea che cadessono in terra. E il suo corso fu tanto veloce
fra tramontana e greco, che a tutti gl’Italiani, e a quelli del mare
Adriatico, e a’ Friolani, e agli Schiavoni e Ungheri, e ad altri popoli
più lontani, apparve valicando in quella medesima ora che a noi, e
catuno stimava che ivi presso dovesse essere data in terra. Com’ebbe di
subito valicata la nostra vista, essendo il cielo sereno senza alcuna
macchia di nuvoli, a’ nostri orecchi pervenne un tonitruo grandissimo
steso tremolante, il quale tenne sospesi gli orecchi lungamente non
come tuono consueto, ma come voce di terremuoto, e dopo il tuono rimase
l’aria quieta e serena, e così in ogni parte s’udì questa voce dopo
il valicamento della massa. Questo segno fece molto maravigliare la
gente, eziandio i più savi, non meno per la novità del tuono che per la
grande massa del fuoco. Dissono alquanti sperti, che quello infocamento
de’ vapori, o cometa o Asub che si fosse, che ella fu nel cielo in
somma altezza in quello di Marte: ed era sì grande, che se venuta
fosse a terra avrebbe coperta tutta l’Italia e maggiore paese. Vedemmo
seguire in quest’anno diminuzioni d’acque, che dal maggio all’ottobre
non furono acque che rigassono la terra, se con tempesta di gragnola
e fortuna di disordinati venti non venne, e di quelle niuna che con
frutto nella terra entrasse.


CAP. XXXVIII.

_Come i Tarlati arsono il Borgo di Figghine._

Messer Piero Sacconi de’ Tarlati d’età di più di novant’anni, e il
vescovo d’Arezzo degli Ubertini, e’ Pazzi di Valdarno con alquanti
degli Ubaldini, avendo al loro servigio le masnade de’ cavalieri
dell’arcivescovo di Milano, a dì 12 d’ottobre del detto anno si mossono
da Quarata con duemila cavalieri, e duemilacinquecento pedoni, e la
domenica mattina, a dì 14 d’ottobre, colle schiere fatte, coperti da
una grossa nebbia, valicarono Montevarchi, e lungo la riva d’Arno
vennono fino all’Ancisa, e di là girarono ed entrarono nel borgo di
Figghine: il quale per la subita venuta non era sgombro, ma pieno
di masserizie, e di vittuaglia e di bestiame senza difesa, che ogni
uomo avea inteso a guardare la persona. Il castello e il castelluccio
de’ Benzi erano forniti e pieni di gente alla difesa, e però non
tentarono d’assalirli. In Firenze avea poca gente d’arme, che ancora
non era tornata l’oste che andò a Barga; quelli che si poterono avere
cavalcarono all’Ancisa. I nemici stettono nel borgo di Figghine la
domenica e il lunedì, e raccolsono la preda, lasciando la vittuaglia.
E durando la grossa nebbia continuamente, il martedì mattina affocate
le case del borgo si partirono senza alcuno impedimento; e prima ebbono
preso e arso il Tartagliese, che quelli delle castella di Figghine
sapessono la loro partita, o che il borgo fosse infocato, tanto
ingrossava il fumo la nebbia, che tolto era loro del foco ogni vista.
Allora corsono al borgo a spegnere il fuoco, ma tardi, per la maggior
parte. Il danno fu grande, e la vergogna non minore, avendo liberata
Barga in Garfagnana, e perduto e arso il borgo di Figghine; ma tornò
in bene, che fu cagione di fare una forte e grossa e buona terra,
come appresso a suo tempo racconteremo. I cavalieri dell’arcivescovo
si tornarono ad Arezzo, e posonsi fuori della porta alla fonte
Guinizzelli, e tribolato alcuno tempo da capo il loro contado si
divisono per vernare tra gli amici del Biscione, e parte se ne tornò a
Milano.


CAP. XXXIX.

_Come gli usciti di Montepulciano venuti alla terra ne furono poi
cacciati._

A dì 2 del mese di novembre del detto anno, messer Iacopo della
casa de’ Cavalieri di Montepulciano, poco innanzi cacciato della
terra perchè ne volea essere signore, avendo cento cavalieri
dell’arcivescovo, e accolti altri cavalieri e fanti a piè di sua
amistà, corrotto per moneta un notaio da Sanminiato del Tedesco
ch’era sopra la guardia, e alcuni di quelle guardie, un venerdì notte
spezzò una delle porte, e con tutta sua gente entrò nella terra, e
fu in sulla piazza; e levato il romore, messer Niccolò suo consorto
cavaliere di grande ardire di presente fu all’arme, e montato a cavallo
con pochi compagni, subitamente senza attendere aiuto sì fedì tra
costoro, e ravviligli sì forte, che non feciono resistenza, ma volti
in fuga, messer Iacopo s’uscì della terra con venticinque cavalieri;
gli altri errando per la terra, desto il popolo, furono presi, che
furon settantacinque cavalieri, e il notaio colle guardie, de’ quali
venticinque ne furono impiccati, col notaio, e gli altri smozzicati.
Montepulciano fu libero per questa volta, ma cagione fu appresso della
loro suggezione, come seguendo si potrà trovare.


CAP. XL.

_Come fra Moriale fu assediato, e rendessi al re Luigi._

Era rimaso nel Regno della gente del re d’Ungheria caporale messer fra
Moriale solo, il quale teneva la città d’Aversa, e col re dissimulava,
non facendo guerra e non rendendoli la terra. Il re vedendo ancora il
reame tenero sotto la sua signoria, e il Provenzale baldanzoso, temeva
di muovergli guerra; e per essere più forte e meglio ubbidito mandò
per messer Malatesta da Rimini con quattrocento cavalieri, e fecelo
vicario del Regno; il quale cavalcando per lo reame perseguitava i
malfattori, e recava i baroni e’ comuni all’ubbidienza del re, e a
tutti faceva pagare la colta, e fare i servigi feudatarii, e tenne per
tutto i cammini aperti e sicuri. E tornato a Napoli, fece che il re
mandò a fra Moriale che venisse a lui, e scusandosi, messer Malatesta
il fece citare più volte dalla corte della vicherìa: e non comparendo,
di subito colla sua gente, e con alquanta accolta del Regno, se n’andò
ad Aversa, e nella terra se n’entrò senza contasto. Fra Moriale si
rinchiuse nel castello colla sua gente, nel quale aveva il suo arnese e
il tesoro accolto delle prede e ruberie de’ paesani, e pensavasi essere
sicuro, e potere con patti rendere il forte castello al re quando a lui
paresse, al modo di messer Currado Lupo: ma trovossi ingannato, che
messer Malatesta di presente cinse il castello d’assedio, e appresso in
pochi dì l’ebbe cinto di fosso e di steccato per modo, che nè entrare
nè uscire vi si potea, e dì e notte il faceva guardare di buona e
sollecita guardia, e così il tenne stretto tutto il mese di dicembre. E
vedendosi fra Moriale disperato di soccorso, trasse patto di rendere il
castello, avendo per suo bisogno stretto solamente mille fiorini d’oro,
e salve le persone; e per bonarietà del re così fu fatto; e uscito del
castello rassegnò al re il tesoro male guadagnato, e dispettoso se
n’andò a Roma, pensando alla vendetta del re e di messer Malatesta,
come poi per grande e fellonesco ardire gli venne fatto, come innanzi
per li tempi racconteremo. Il castello e la città d’Aversa rimase al
re, e l’ubbidienza di tutto il Regno e di catuno barone per operazione
di messer Malatesta.


CAP. XLI.

_Come i Fiorentini fornirono Lozzole._

All’uscita di novembre del detto anno, i Fiorentini, avendo con
battifolli stretto il castello di Lozzole per la forza degli Ubaldini
nel Podere, mandarono dugento cavalieri e millecinquecento masnadieri
col vicario di Mugello nell’alpe, e presono in sul giogo dell’alpe il
poggio di Malacoda e quello di Vagliana, e fecionli guardare a’ fanti
a piè e a’ cavalieri, e con seicento masnadieri tennero i Prati: e
eletti cento buoni masnadieri condussono il fornimento colla salmeria,
e rotti quelli del battifolle che voleano contrastare il passo, per
forza gli rimisono dentro, e la roba condussono nel castello. Certi
villani del paese, pochi e male armati, con trenta femmine ch’aveano
con loro saliti in alcuna parte sopra Malacoda, gridavano contro a’
masnadieri ch’erano a quella guardia, e le femmine urlavano sanza
arresto; i codardi masnadieri mandarono per soccorso al vicario messer
Giovanni degli Alberti, il quale vi mandò cinquanta cavalieri, i quali
si rimasono nella piaggia; il castello era fornito, e l’animo della
gente codarda era di tornare in Mugello; que’ di Malacoda non vedendo
venire soccorso, impauriti delle grida delle femmine abbandonarono il
poggio, fuggendo alla china. I fanti degli Ubaldini, ch’erano settanta
per novero, gli cominciarono a seguire, e lasciare i palvesi per essere
più spediti, e le trenta femmine seguitavano rinforzando le grida:
allora tutta l’oste si mosse senza attendere l’uno l’altro dirupandosi
e voltolandosi per le ripe. Il vicario fu il primo che portò la novella
della rotta alla Scarperia. L’altra parte de’ masnadieri ch’erano a
Vagliano, sentendo fuggiti il capitano, e’ cavalieri e’ pedoni de’
Prati e di Malacoda, si diedono a fuggire sanza essere incalciati. I
cento fanti ch’aveano fornito il castello, sentendo fuggita l’oste
d’ogni parte, vigorosamente stretti insieme, essendo usciti quelli
del battifolle contro a loro, per forza gli rimisono nel battifolle,
e tornaronsi nel castello, e di nuovo il rifornirono di legne: e poi
l’altro dì, bene acconci e avvisati alla loro difesa, se ne tornarono a
salvamento. Degli altri rimasono prigioni centoventi cavalieri, e più
di trecento pedoni; morti n’ebbe pochi. Questa fu più notabile fortuna
che gran fatto. Ha meritato qui d’essere notata per esempio della
mala condotta, che spesso i vinti fa vincitori, e i vincitori vinti.
Nella nostra città, in questi tempi, di così fatti falli non si tenea
ragione, però spesso ricevea vituperoso gastigamento.


CAP. XLII.

_Maraviglie fatte a Roma per una folgore._

Non senza cagione di singulare ammirazione vegnamo a fare memoria, come
a dì 11 del mese di dicembre, già il cielo sgravato da impetuoso caldo
solare, che suole nell’aria naturalmente generare folgori e tempeste,
una disusata fortuna di venti e di tuoni turbò l’aria, e in quella
tempesta una folgore cadde in Roma, e percosse il campanile di san
Piero, e abbattè la cupola e parte del campanile, e tutte le grandi e
nobili campane ch’erano in quello fece cadere, e trovaronsi quasi tutte
fondute in quello punto, come fossono colate nella fornace. Questa pare
una favola a raccontare, ma fu manifesto a molti che ’l vidono, da cui
ne avemmo chiara e vera testimonianza. E molti il recarono in segno
ovvero prodigio della seguente materia.


CAP. XLIII.

_Come morì papa Clemente sesto, e di sue condizioni._

In questi dì, essendo malato papa Clemente sesto nella città d’Avignone
in Provenza d’una continua, ond’era giaciuto sei dì, la notte vegnente
la festa di santo Niccola, a dì 5 di dicembre, passò di questa vita,
avendo tenuto il papato anni dieci e mesi sette. Costui fu natìo di
Francia, e arcivescovo di Rouen, e grande amico e protettore del re
Filippo di Francia, e per lui, innanzi al papato e poi che fu papa,
assai cose fece; e a papa Giovanni venne per suo ambasciadore, e
nella persona del detto re promise e giurò che farebbe il passaggio
d’oltre mare. Costui fatto papa non restò di fare quanto il detto re
seppe domandare, e molto scopertamente. Nella guerra ch’ebbe col re
d’Inghilterra prese la parte del re di Francia, e assai vi consumò
del tesoro di santa Chiesa. Larghissimo papa fu di dare i beneficii
di santa Chiesa, e tanti ne stribuì a spettanti l’uno appresso
l’altro, che non si trovava chi più ne domandasse, sanza il beneficio
dell’_Anteferri._ Il suo ostiere tenne alla reale con apparecchiamento
di nobili vivande, con grande tinello di cavalieri e scudieri, con
molti destrieri nella sua malistalla. Spesso cavalcava a suo diporto,
e mantenea grande comitiva di cavalieri e scudieri di sua roba. Molto
si dilettò di fare grandi i suoi parenti, e grandi baronaggi comperò
loro in Francia. La Chiesa rifornì di più cardinali suoi congiunti, e
fecene de’ sì giovani e di sì disonesta vita, che n’uscirono cose di
grande abominazione; e certi altri fece a richiesta del re di Francia,
fra i quali anche n’ebbe de’ troppo giovani. A quel tempo non s’avea
riguardo alla scienza o alle virtù, bastava saziare l’appetito col
cappello rosso. Uomo fu di convenevole scienza, molto cavalleresco,
poco religioso. Delle femmine assendo arcivescovo non si guardò, ma
trapassò il modo de’ secolari giovani baroni: e nel papato non se ne
seppe contenere nè occultare, ma alle sue camere andavano le grandi
dame come i prelati; e fra l’altre una contessa di Torenna fu tanto
in suo piacere, che per lei facea gran parte delle grazie sue. Quando
era infermo le dame il servivano e governavano, come congiunte parenti
gli altri secolari. Il tesoro della Chiesa stribuì con larga mano.
Dell’italiane discordie poco si curò; e l’impresa fatta a sua stanza
contro al tiranno di Bologna in sul buono abbandonò, e della vergogna
di santa Chiesa non si fece coscienza, ma per i molti danari che
l’arcivescovo di Milano largamente sparse ne’ suoi parenti e nel re di
Francia ogni cosa gli perdonò, e intitolollo per la Chiesa vicario di
Bologna. Vacò la Chiesa tredici dì. La cometa Nigra pronosticò la sua
morte, la folgore di san Piero a Roma la sua fama consumata nel vile
metallo.


CAP. XLIV.

_Come fu fatto papa Innocenzio sesto._

Dopo la morte di papa Clemente sesto, i cardinali rinchiusi in conclave
sentendo che il re di Francia s’affrettava di venire a Avignone per
avere papa a sua volontà, la qual cosa non gli potea mancare, tanti
cardinali aveva a sua stanza e di suo reame, ma non ostante che
tutto il collegio de’ cardinali fosse stato al servigio del detto
re, tuttavia per la riverenza della libertà di santa Chiesa, vollono
innanzi avere fatto papa di loro movimento, che a stanza del re di
Francia. E però di presente presono accordo tra loro, ed elessono a
papa il cardinale d’Ostia nativo di Limogi, il quale era stato vescovo
di Chiaramonte, uomo di buona vita, e di non grande scienza, e assai
amico del re di Francia; la sua fama infra gli altri era di semplice
e buona vita, e antico d’età; e fecesi ne’ papali palagi in Avignone
a dì 28 di dicembre, gli anni _Domini_ 1352. Prese l’ammanto di san
Piero e la corona del regno, e ne’ suoi principii ragionò d’ammendare
la disonestà della corte, e fecene alcune buone costituzioni, e fecesi
chiamare papa Innocenzio sesto.


CAP. XLV.

_Come usciti di prigione i reali del Regno s’arrestarono a Trevigi._

In questo anno del mese di novembre, essendo liberati di prigione
messer Ruberto Prenze di Taranto, e messer Luigi di Durazzo dal re
d’Ungheria, se ne vennono a Vinegia; e ricevuto onore da quello
comune, se n’andarono a Trevigi, e ivi attesono gli altri loro due
fratelli messer Filippo di Taranto, e messer Ruberto di Durazzo. Il
re d’Ungheria volle che i primi due reali essendo in loro libertà
facessono certe obbligazioni, le quali non furono palesi, ma certo fu
che a Trevigi vennero a loro ambasciadori del re d’Ungheria, e che da
loro presono certe obbligazioni. E per avere questo tenne gli altri
due fratelli tanto, che gli ambasciadori furono da Trevigi tornati in
Ungheria colle cautele pubbliche di quello ch’elli aveano promesso, e
allora furono licenziati messer Filippo di Taranto, e messer Ruberto
di Durazzo, e vennonsene a Trevigi agli altri loro fratelli. E partiti
di là se ne vennono a Ferrara, e appresso a Forlì, ricevuti in catuna
parte a grande onore. E stando in Romagna, mandarono a Firenze per
volere valicare nel Regno per la nostra città, e per lo nostro contado,
ove si pensavano potere venire confidentemente a grande onore. Certi
cittadini potenti, parziali di setta cittadinesca, che allora reggevano
il comune, vietarono la loro venuta nella città, e il passo per lo
contado, cosa incredibile a narrare, considerato l’antico e incorrotto
amore di quella casa reale al nostro comune, e il sangue loro mescolato
con quello de’ cittadini di Firenze, sparto nelle nostre battaglie
in difensione di quella città, e ora vieta loro il passo per lo suo
distretto, uomini usciti di prigione, senza arme e senza comitiva. Io
mi vergogno a scrivere che quello che il nostro comune spesso concede
a’ nemici fosse vietato a costoro. Se il comune ci avesse fallato,
sarebbe detestabile cosa a trovare memoria di cotanta ingratitudine: ma
considerata la singolare vilezza delle cittadine sette, figura della
sfrenata tirannia, non è cosa maravigliosa. I reali non senza giusta
cagione sdegnati presono altra via, e capitarono a Roma.


CAP. XLVI.

_Di novità state in Sangimignano._

Ricordandoci de’ due fratelli dicollati degli Ardinghelli di
Sangimignano, ci occorre come i loro consorti tennono che ’l fatto
fosse per operazione de’ Salvucci di quella terra, onde i detti
Ardinghelli provveduti d’aiuto di loro parenti e amici, a dì 20 di
dicembre del detto anno levarono romore nella terra, e seguitati
dalla maggior parte del popolo corsono alle case de’ Salvucci in su
la piazza della pieve, e trovandoli sprovveduti alla difesa, senza
fare resistenza furono cacciati di Sangimignano, e le loro case rubate
e arse, e di tutti i loro seguaci; e la terra ch’era in guardia del
comune di Firenze tennono per loro, temendo di non essere puniti
del malificio commesso. I Salvucci cacciati co’ loro seguaci il dì
della pasqua di Natale se ne vennono a Firenze, domandando l’aiuto
del comune, sotto la cui guardia erano rubati e cacciati della loro
terra. Dall’altra parte gli Ardinghelli col titolo e coll’autorità del
comune mandarono ambasciadori a Firenze, dicendo, ch’aveano cacciati
i ghibellini di Sangimignano, e la terra teneano a onore del comune
di Firenze e di parte guelfa; e dove il comune l’avea per piccolo
tempo, la voleano dare per maggiore, ove delle cose fatte non si
facesse alcuna vendetta, e che i loro nimici non fossono rimessi nella
terra. Il comune tenne sospeso un pezzo, cercando se modo v’avesse
d’accordo, ma continovo cresceva la mala disposizione, diffidandosi gli
Ardinghelli e i loro seguaci d’avere remissione di quello ch’aveano
commesso, e aveano d’intorno a loro di mali consigliatori; onde per la
contumace e per l’impotenza poco appresso ne seguì la suggezione di
quella terra, come a suo tempo racconteremo.


CAP. XLVII.

_Come i comuni di Toscana mandarono solenni ambasciadori a Serezzana a
trattare pace._

Avvegnachè ne’ cominciamenti poca fede si prendesse per li Fiorentini e
per gli altri comuni di Toscana della pace coll’arcivescovo di Milano,
nondimeno avendo trattato prima co’ religiosi, e poi con abboccamento
d’altri ambasciadori, e trovandosi convenienza alla pace, si ordinò più
solenne ambasciata di tutti i comuni, i quali si convennono a Firenze,
e in segreto si conferì la sostanza de’ patti; e il simigliante fece
l’arcivescovo co’ suoi e con gli ambasciadori de’ ghibellini d’Italia,
che concorrevano alla detta pace. E catuno comune diede libertà a’ suoi
ambasciadori di potere fermare la concordia. E poi, il primo dì di
gennaio del detto anno, andarono a Serezzana per dare compimento alla
detta pace.


CAP. XLVIII.

_Di grandi tremuoti vennono in Toscana e in altre parti._

A dì 25 di dicembre del detto anno, in sul vespro, furono grandi
terremuoti, i quali abbatterono al Borgo a san Sepolcro una parte
degli edifici della terra, con danno di bene cinquecento tra uomini
e femmine e fanciulli morti. E la rocca d’Elci in su’ confini tra
Arezzo e il Borgo subissò con que’ viventi che v’erano a guardarla per
l’arcivescovo di Milano. E sollevati i tremuoti alquanti dì, poi a dì
31 del detto mese, la notte, vegnente la mattina di calen di gennaio in
sul mattutino, rinnovellarono maggiori terremuoti. E alla detta terra
del Borgo furono sì terribili, che quasi tutti gli edifici di quella
terra fece rovinare, nel cui scotimento, per la notte e per le ruine
d’ogni parte, pochi ne poterono campare, fuggendosi ignudi negli orti
e nelle piazze della terra, e quasi la maggiore parte de’ terrazzani
e de’ forestieri che v’erano feciono delle case sepoltura a’ lacerati
corpi, e molti magagnati e mezzi morti stettono parecchi dì senza
aiuto sotto le travi e’ palchi e altre concavità fatte dalla ruina, e
assai ne morirono che sarebbono campati se avessono avuto soccorso.
Le mura della terra da ogni parte caddono: e di vero gran pietà fu a
vedere l’eccidio di cotanti cristiani involti in così aspro giudicio
dalla loro morte, che fatto conto, più di duemila uomini d’ogni sesso
spirarono sotto quelle rovine. E non è da lasciare senza memoria quello
ch’avvenne loro per essere sotto la tirannia, che per paura de’ primi
terremuoti erano usciti della terra e stavano a campo, e sarebbono
campati, ma per tema della terra messer Piero Sacconi, e Nieri da
Faggiuola col vicario dell’arcivescovo vi cavalcarono, e per forza
costrinsono i terrazzani e’ soldati a ritornare nella terra. Alcuni
favoleggiando dissono, che questo fu singolare sentenza di Dio, perchè
costoro furono i primi in Toscana che diedono ricetto alla gente del
gran tiranno arcivescovo di Milano, in confusione de’ loro circostanti;
e tutte le prede indebitamente tolte a’ loro vicini comperavano per
niente, ingrassando e arricchendo di quelle indebitamente, non avendo i
detti terremuoti fatto alcuno danno in Toscana.


CAP. XLIX.

_Come i Sanesi andarono a oste a Montepulciano._

Essendo i signori della casa de’ Cavalieri di Montepulciano divisi e
cacciati l’uno l’altro, come addietro è dimostrato, quelli ch’erano
rimasi signori teneano l’amistà de’ Perugini, e gli usciti quella
de’ Sanesi, onde avvenne che i Sanesi volevano che la terra tornasse
al governamento del popolo; e temendo coloro che la reggevano per
lo movimento de’ Sanesi, si fortificarono con aiuto di gente d’arme
de’ Perugini, e per questo i Sanesi cominciarono a cavalcare sopra
loro. E i terrazzani colle masnade de’ Perugini e de’ loro soldati
s’aiutavano francamente, facendo vergogna alla cavalleria de’ Sanesi, e
per questo presono sdegno contro a’ Perugini. E del comune di Firenze
si dolsono, perchè richiesti a questa impresa non vollono contro agli
amici loro guelfi dare loro aiuto. E tanto montò l’altezza dello sdegno
de’ Sanesi, che si fornirono di gente d’arme a piè e a cavallo, e
misonsi all’assedio di Montepulciano, e quello continovarono infino
al maggio seguente 1353, e strinsonlo con battifolli; e’ Perugini per
non dispiacere a’ Sanesi ne ritrassono la gente loro. I Fiorentini
e’ Perugini mandarono gli ambasciadori a trovare modo di pace e di
concordia tra ’l comune di Siena e quello di Montepulciano, i quali
vi dimorarono lungamente, innanzi che potessono recare le parti a
concordia. E perocchè nel detto tempo altre cose occorsono, conviene
per dare parte a loro alquanto soggiornare alla presente materia.


CAP. L.

_Come Gualtieri Ubertini fu decapitato._

In questo medesimo mese di dicembre fu preso in un aguato da’ soldati
del comune di Firenze, a Civitella del vescovo d’Arezzo, Gualtieri
figliuolo di Bustaccio degli Ubertini, giovane di grande fama, valoroso
e pro’, e di grande aspetto e seguito, il quale per comandamento
del comune fu menato a Firenze: e credendosi campare, trovandosi il
bando generale di tutti quelli della casa degli Ubertini per la loro
ribellione, la vigilia di Natale fu dicollato, di cui gli Ubertini
riceverono gran danno, perocchè troppo era giovane di buono aspetto. A
costui fu tagliata la testa dirimpetto allo spedale di sant’Onofrio; e
messo il corpo nella cassa in due pezzi, e portandosi alla chiesa di
santa Croce, venuto a piè del campanile di quella chiesa, per spazio
d’una saettata di balestro o più il corpo si dibattè, e aperse le
giunture della cassa con tanto dicrollamento, che a pena fu ritenuta
che non cadde di collo agli uomini che ’l portavano; cosa assai
maravigliosa, ma fu vera e manifesta a molti, e noi l’avemmo da coloro
che ’l detto corpo nella cassa portarono, uomini degni di fede.


CAP. LI.

_Come il duca d’Atene assediò Brandizio._

In questi dì, avendo il re Luigi fatta certa richiesta di baroni del
Regno, fra gli altri vi venne messer Filippo della Ripa di Brandizio,
ricco d’avere e di piccola nazione, da cui il re con finte cagioni
intendea di trarre di molti danari. A costui fu rivelata l’intenzione
del re, ond’egli senza congio si ritornò in Puglia. Il re fattolo da
capo richiedere per contumacia, ebbe cagione di farlo bandire. Il
duca d’Atene che colle sue terre gli era vicino, per torgli il suo, e
per potere sotto la coverta di costui prendere Brandizio, se n’andò
in Puglia; e presa licenza di procacciare di recare al fisco i beni
di costui ch’era bandeggiato, raunò gente d’arme, e non sappiendo
il re che procedesse per questo modo, fece di suoi Franceschi e
d’altri soldati quattrocento cavalieri e millecinquecento pedoni, e
andò a oste a Brandizio. I terrazzani vedendosi questa gente addosso
improvviso si maravigliarono forte, e conobbono il fatto tirannesco, e
di presente s’unirono alla difesa, e non lo lasciarono accostare alla
città. Puosesi a campo di fuori, e cominciò a correre e fare preda
per lo paese d’intorno. Sentendo questo il re Luigi si maravigliò del
duca, che faceva di suo arbitrio quello che non gli era commesso, e
incontanente per lettere gli mandò comandando che da Brandizio si
dovesse levare: ma poco valsono i suoi comandamenti, che vi s’affermò
credendosi occupare quella terra con tirannesca intenzione. Sopravvenne
la tornata del Prenze di Taranto, e il re per farli onore, ch’era d’età
suo maggiore fratello, sentita la volontà de’ cittadini ch’aveano
amore al Prenze, così assediata glie la privilegiò; e i cittadini di
concordia l’accettarono per loro signore, e allora il duca se ne levò
da assedio.


CAP. LII.

_Come i Perugini feciono pace co’ Cortonesi._

In questo verno, sentendosi per l’Italia che a certo la pace generale
si dovea fare tra i comuni di Toscana, e l’arcivescovo di Milano e’
suoi aderenti ghibellini, i Cortonesi per mostrare più liberalità a’
Perugini, e il comune di Perugia per non obbligarsi al patto della
generale pace, di concordia vollono pervenire a quella, e di buona
volontà feciono pace tra loro. È vero che innanzi la pace i Cortonesi
non fidandosi de’ Perugini domandarono sodamenti, e il comune di
Perugia a grande istanza richiese il comune di Firenze, che fosse
mallevadore per lui a’ signori e al comune di Cortona di diecimila
marchi d’argento, che manterrebbe a’ Cortonesi buona e leale pace. Il
nostro comune mosso alle richieste di quello di Perugia, fece sindaco
un suo cittadino chiamato Otto Sopiti, e per lui fece il sodamento e
l’obbligagione predetta a’ signori e al comune di Cortona liberamente,
come i Perugini seppono divisare.


CAP. LIII.

_Come il popolo di Gaeta uccisono dodici loro cittadini per la carestia
ch’aveano._

Ancora lo stato dello sviato Regno non era queto dalla fortuna e in
debito reggimento, essendo quest’anno generale carestia in Italia, il
minuto popolo di Gaeta, avendo invidia a’ buoni e ricchi cittadini
mercatanti di quella città, del mese di dicembre del detto anno si
mossono a furore e presono l’arme, e furiosi corsono per la terra,
a intenzione d’uccidere quanti trovare potessono di loro maggiori:
e in quell’empito uccisono dodici de’ migliori che trovarono senza
alcuna misericordia, grandi e onesti e buoni mercatanti; gli altri
si fuggirono e rinchiusono in luoghi ove il furore del popolo non si
potè stendere. Il re Luigi avendo intesa questa iniquità vi cavalcò
in persona con gente d’arme per farne giustizia, e giunto in Gaeta,
fece inquisizione di questo fatto; la cosa fu scusata per la furia
d’alquanti, e furono presi e giustiziati de’ meno possenti; degli altri
si fece composizione di moneta, e chi fu morto s’ebbe il danno, e la
corte pervertì; e racquetata la cosa, il re gli ordinò, e tornossene a
Napoli.


CAP. LIV.

_Come il papa volle trattare pace da’ Genovesi a’ Veneziani._

In questo medesimo verno, papa Innocenzio mandò al comune di Genova e a
quello di Vinegia che mandassono a lui gli ambasciadori ch’erano stati
a papa Clemente a trattare della loro pace, e per la morte sopravvenuta
del detto papa se n’erano partiti senza essere d’accordo, perocch’egli
intendea di metterli in pace giusta suo podere. I Genovesi non vollono
tornare a corte, nè entrare in trattato di pace co’ Veneziani, anzi
ordinarono lega e compagnia col re d’Ungheria contro a’ Veneziani. E
il detto re avendo promessa compagnia co’ Genovesi mandò a Venezia
al comune che gli dovesse restituire Giara, e l’altre città e terre
ch’aveano occupate del suo reame nella Schiavonia. I Veneziani feciono
agli ambasciadori quella savia risposta che seppono, facendosi tra
loro beffe della sua domanda; nondimeno non senza paura, e con molta
sollicitudine e con grande spendio fornirono a doppio, oltre all’usato,
tutte le terre che teneano in quella marina.


CAP. LV.

_Come i Fiorentini osteggiaro Sangimignano, e fecionli ubbidire._

Addietro è narrato come quelli che reggeano Sangimignano teneano
trattato col comune di Firenze, ma non fidando, non si poteano per
lo comune riducere a fermezza, e il comune temendo che in questa
vacillazione peggio non ne seguisse, del mese di febbraio del detto
anno vi mandò messer Paolo Vaiani di Roma, allora podestà di Firenze,
con seicento cavalieri e con grande popolo, i quali giunti intorno alla
terra, e non avendo risposta da quelli d’entro, a volontà del nostro
comune vi si misono a campo, e cominciarono a dare il guasto; ma però
alcuno Sangimignanese o loro gente d’arme non uscirono fuori per fare
alcuna resistenza o altra vista, ma dopo il ricevuto danno vennono alla
concordia, che il comune di Firenze dovesse fare la pace fra loro e
gli usciti, e che d’allora gli usciti avessono i frutti de’ loro beni,
ma dovessono stare fuori della terra sei mesi, e fatta la pace tra gli
Ardinghelli e’ Salvucci, per lo comune di Firenze detto, e’ potessono
tornare nella terra: e che il comune di Firenze oltre al termine de’
tre anni che ne dovea avere la guardia l’avesse anche cinque anni, e
che per patto vi tenesse settantacinque cavalieri col capitano della
guardia alle loro spese. E fatto il decreto e le cautele per i loro
consigli, e ricevuto il capitano colla sua compagnia, l’oste se ne
tornò a Firenze.


CAP. LVI.

_Come in Italia fu generale carestia._

In questo anno fu generale carestia in tutta Italia; in Firenze
cominciò di ricolta a valere lo staio del grano soldi quaranta di
libbre cinquantadue lo staio, e in questo pregio stette parecchi mesi:
poi venne montando tanto, che andò in lire cinque lo staio, i grani
cattivi e di mal peso. Le fave lire tre lo staio, e così i mochi e
le vecce: il panico soldi quarantacinque in cinquanta, e la saggina
soldi trenta in trentacinque. Il vino di vendemmia valse il cogno
fiorini sei d’oro del più vile, e otto e dieci il migliore, e montò
in fiorini quindici il cogno. La carne del porco senza gabella lire
undici il centinaio; il castrone denari ventotto in trenta la libbra
tutto l’anno. La vitella di latte montò danari trentadue in quaranta
la libbra; l’uovo danari cinque e sei l’uno; l’olio lire cinque e
mezzo in sei l’orcio, di libbre ottantacinque. Tutti erbaggi furono
in somma carestia; e in que’ tempi valea il fiorino dell’oro lire tre
soldi otto di piccioli. Tutti drappi da vestire, di lana, e di lino, e
di seta, furono in notabile carestia, e così il calzamento. E benchè
abbiamo fatto conto di Firenze, in quest’anno fu tenuto in tutta Italia
che Firenze avesse così buono mercato comunalmente come alcuna altra
terra. Ed è da notare, che di così grande e disusata carestia il minuto
popolo di Firenze non parve che se ne curasse, e così di più altre
terre; e questo avvenne perchè tutti erano ricchi de’ loro mestieri:
guadagnavano ingordamente, e più erano pronti a comperare e a vivere
delle migliori cose, non ostante la carestia, e più ne devano per
averle innanzi che i più antichi e ricchi cittadini, cosa sconvenevole
e maravigliosa a raccontare, ma di continova veduta ne possiamo fare
chiara testimonianza. E quello che a altri tempi innanzi alla generale
mortalità sarebbe stato tomulto di popolo incomportabile, in quest’anno
continovo improntitudine e calca del minuto popolo fu nella nostra
città ad avere le cose innanzi a’ maggiori, e di darne più che gli
altri. E così festeggiava, e vestiva e convitava il minuto popolo, come
se fossono in somma dovizia e abbondanza d’ogni bene.


CAP. LVII.

_Come i Romani uccisono colle pietre Bertoldo degli Orsini loro
senatore._

Senatori di Roma erano il conte Bertoldo degli Orsini e Stefanello
della Colonna, e dal popolo erano infamati d’avere venduta la tratta,
e lasciato trarre il grano della loro Maremma, e questo era fatto per
loro, non pensando che ’l grano andasse in così alta carestia. In
Campidoglio si faceva il mercato a dì 15 di febbraio del detto anno, e
la sù abitavano i senatori; e accoltovisi grande popolo per comperare
del grano, e trovandone poco e molto caro, corsone a furore al palagio
de’ senatori con le pietre in mano. Stefanello ch’era giovane fu
accorto, e innanzi che il popolo moltiplicasse al palagio col furore si
fuggì per una porta di dietro, e salvò la persona; il conte Bertoldo
fu più tardo, e volendosi fuggire, fu sorpreso dal furore di quel
popolo, e colle pietre lapidato e morto: e tante glie ne gittarono
addosso, acciocchè catuno fosse partecipe a quella vendetta, che bene
due braccia s’alzò la mora delle pietre sopra il corpo morto del loro
senatore; e fatto questo, il popolo comportò la carestia più dolcemente.


CAP. LVIII.

_Come fu tagliata la testa a Bordone de’ Bordoni._

In questi dì, del mese di febbraio sopraddetto, essendo podestà
di Firenze messer Paolo Vaiani di Roma, uomo aspro e rigido nella
giustizia, avendo presa informazione di mala fama contro a Bordone
figliuolo che fu di Chele Bordoni, antico e grande e potente popolano
di Firenze, essendo questo giovane sopra gli altri leggiadro e di
grande pompa, il fece pigliare per ladro, apponendogli molti furti, e
tutti per martorio gliel fece confessare. I suoi consorti, ch’erano
in grande stato in comune, co’ priori e collegi il difendeano, e non
parea loro che il podestà il dovesse condannare a morte; il mormorio
del popolo minuto era contro a lui, e ’l podestà non si volea muovere
ad alcuno priego de’ signori; onde avvenne, per male consiglio, ch’e’
priori, acciocchè ’l podestà non potesse fare uficio, cassarono tutta
la sua famiglia. Costui più inacerbito lasciò la bacchetta della sua
podesteria a’ priori, e tornossi al palagio come privato uomo. Il
mormorio si levò grande nella città contro a’ priori, e parendo loro
avere fatto male, con ogni preghiera cercarono di poterlo ritenere;
ma l’astuto Romano, sentendo scommosso il popolo, la notte montò a
cavallo e andossene a Siena. Il popolo sentendolo partito, quasi come
comunità rotta trassono al palagio de’ priori e a quello della podestà,
e doleansi dicendo, che i potenti cittadini che facevano i grandi mali
non voleano che fossono puniti, e i piccoli e impotenti cittadini
d’ogni piccolo fallo erano impiccati, e smozzicati, e dicollati; e per
questa novità fu la città in grande smovimento, operandosi l’animosità
delle sette. I signori vedendo la città a cotal condizione, di subito
gli mandarono ambasciadori, e con fiorini duemilacinquecento d’oro che
gli diedono per suoi interessi fecionlo ritornare: e ritornato, per
grazia fece dicollare Bordone, e il popolo fu racquetato.


CAP. LIX.

_Come si pubblicò la pace dall’arcivescovo a’ comuni di Toscana._

Gli ambasciadori de’ comuni di Toscana che furono mandati a Sarezzana
per fermare la pace coll’arcivescovo di Milano, e co’ suoi aderenti
ghibellini di Toscana e d’Italia, trovarono la materia sì acconcia,
eziandio contro alla speranza, che di presente vi dierono fermezza, del
mese di marzo 1352; e appresso, il primo dì d’aprile 1353, si piuvicò
in parlamento di tutto il popolo. E quanto che catuno desiderasse
pace per cagione di riposo e di fuggire spesa, niuna festa se ne
fece, nè niuno rallegramento nel popolo se ne vide, quasi stimando
catuno la pace del potente tiranno troppo vicino, essere più nel
suo arbitrio sottoposta a inganno che a fermezza di certo riposo.
Nella pace in sostanza si contenne, che generale e perpetua pace sia
tra l’arcivescovo di Milano, e tutte le sue città e distrettuali, e
tutti coloro che con lui furono nella guerra contro a’ Fiorentini,
e’ Perugini, e’ Sanesi, e’ loro distrettuali, Pistoiesi, e Aretini,
e altri simiglianti, tutti da catuna parte e aderenti loro debbano
osservare buona e leale pace; e l’arcivescovo è tenuto di mettere in
mano comune la Sambuca e ’l Sambucone: e fatto questo, il comune di
Firenze un mese appresso debba disfare la rocca di Montegemmoli, con
patto, che disfatta debba riavere le dette castella depositate; e il
detto Montegemmoli non si debba per alcuna parte redificare: e che
i Fiorentini debbano rendere Lozzole agli Ubaldini, e l’arcivescovo
Piteccio e l’altre tenute de’ Pistoiesi; e che il comune di Firenze dee
trarre di bando tutti coloro che fossono bandeggiati per quella guerra,
e chiunque fosse dichiarato aderente del detto arcivescovo: patto assai
pregno, e doppio, e poco accetto, la cui dichiarazione fu commessa a
Lotto e a Franceschino Gambacorti di Pisa, mezzani di questa pace.
Questo fu assai lieve legame di pace, avvegnachè ci si stipulasse pena
fiorini dugentomila d’oro, ma per la grandezza del signore di Milano,
e per la potenza de’ tre comuni che non si avvilivano per lui, rimase
contenta catuna parte al legame del titolo della pace, senza altra
sicurtà dimandare o prendere.


CAP. LX.

_L’inganno ricevette il comune di Firenze dagli sbanditi._

Il comune di Firenze in questo fatto degli sbanditi fu ingannato da’
suoi medesimi ambasciadori, de’ quali niuno si potè incolpare, ch’erano
secolari, e uomini che non sapeano quello ch’e’ titoli de’ giudici
portassono, e a loro non se n’aspettava alcuna cosa, ma incolpato ne
fu un savio giudice e grande avvocato chiamato messer Niccola Lapi,
di lieve nazione, sospetto a parte, ma per la sua scienza il comune
gli commise l’ordinazione delle scritture per non essere ingannato.
Costui lasciò ne’ patti un capitolo non promesso nè pensato, per lo
quale tutti gli sbanditi e rubelli del comune di Firenze poteano essere
ribanditi e ristituiti ne’ loro beni, e così degli altri comuni di
Toscana. E il pertugio di questo titolo fu, che a’ patti s’aggiunse,
che tutti gli aderenti, e parenti e seguaci di messer Carlino Tedici
e de’ consorti ribelli di Pistoia, dovessono essere ribanditi, e
restituiti ne’ beni di qualunque bando o condannagione ch’avessono dal
comune di Pistoia, e questa fu l’intenzione vera: ma arroso fu, e di
Firenze, e di Perugia, e di Siena, e dell’altre terre di Toscana, salvo
chi avesse avuto bando nel tempo della guerra, essendo all’ubbidienza
del comune di Pistoia: bando enorme e non parziale. Qui si comprese la
malizia di questo fallo: se per errore fu commesso, grande vergogna
fu al savio avvocato, se per malizia, meritò grande pena, perocchè
sotto quel titolo messer Carlino faceva suo aderente cui egli voleva;
e Franceschino e Lotto gli dichiaravano, e ’l savio consigliava, e ’l
notaio ch’era sopra ciò cancellava; e avevane già dichiarati più di
duemila, e cancellati da trecento. Ed era una mercatanzia tra tutti di
grande guadagno, ma di maggiore danno e vergogna del nostro comune, e
molto se ne dolevano i cittadini. Ma gli autori del fatto, con mettere
paura di non conturbare la pace, ogni lingua acchetavano, e le borse
si empievano. E procedendo a voto il primo fallo, un altro se n’arrose
per l’avvocato già detto, contro al beneficio ricorso a utilità della
patria, che i dichiaratori da Pisa aveano mandato a Firenze intorno di
sedici dichiarazioni fatte nel principio in diversi dì, acciocchè a
Firenze fossono per lo notaio diputato sopra ciò cancellati di bando.
Le dichiarazioni furono portate al detto messer Niccola Lapi, il quale
vide che per l’ordine de’ patti non se ne poteva cancellare per ragione
più che quelli ch’erano dichiarati per lo primo dì, e da quel dì
innanzi il comune di Firenze era libero della sua promessa. Costui di
presente le rimandò a dietro, e scrisse, che non valeano dichiaragioni
che facessono separate in diversi dì; e per questo avvenne, che poi
quelle che si feciono, e che si mossono a fare in diversi e lunghi
tempi, le riducevano a essere fatte nel primo dì che gli cominciarono
a dichiarare, commettendo in questo processo frode, e facendo fare
le carte false, che furono più di trecento quelle che si recarono
a cancellare. Di cotali falli il comune s’avvedeva e doleva, ma le
preghiere degli amici non lasciavano al comune fare giustizia in questi
tempi. Ma de’ mali principii riesce spesse volte mal frutto, come in
parte uscì di questo, secondo che appresso diviseremo, mutando un poco
nostro ordine di travalicare il tempo per imporre fine a questa materia.


CAP. LXI.

_Di questa medesima materia._

Avvenne, valicato l’anno predetto, che di questa corrotta radice
procedette una corruzione che terminò la causa e la vita del notaio
a ciò diputato, e d’un giudice ch’avea cominciato a pascersi sopra
questa carogna. A ser Francesco di ser Rosso notaio di grande autorità,
ch’aveva procurato questo uficio, fu portata carta d’una dichiarazione
d’uno Ghiandone di Chiovo Machiavelli condannato, uomo infame e di mala
condizione; del nome e soprannome di costui erano rimase certe lettere,
il mese e l’altre rase, e sottilmente per simiglianti lettere rimesse,
e con molta istanzia per alcuno suo consorte, e alcuno amico allora de’
priori, fu stretto ser Francesco a cancellarlo, e messer Corbizzesco
giudice da Poggibonizzi a consigliarlo. I quali più volonterosi al
servigio che a conoscere la malizia ch’appariva nella carta, benchè
tutta paresse una lettera, il savio consigliò, e il notaio cancellò. E
sentendosi la diliberazione di costui a Pisa, Franceschino Gambacorti
scrisse a’ signori scusandosi, che costui per la sua infamia mai non
avea voluto dichiarare. Onde preso il notaio, e appresso il giudice,
per il marchese dal Monte valente podestà di Firenze, dopo lunga
discettazione e combattimento di cittadini, e d’immunità di privilegio
ch’aveva ser Francesco, mercoledì a dì 21 di maggio 1354 avendoli
condannati al fuoco, per grazia commutò la pena, e colle mitere in
capo li fece dicollare. Per la morte di ser Francesco mancò il potere
cancellare; e mancato questo, si rimase il dichiarare, e il comune
dimenticò gli altri falli per questa cagione, e per troppa mansuetudine.


CAP. LXII.

_Come messer Piero Sacconi de’ Tarlati tentò di fare grande preda
innanzi che fosse bandita la pace._

Messer Piero Sacconi de’ Tarlati ch’aveva in Bibbiena delle masnade
dell’arcivescovo di Milano, sentendo ferma la pace, innanzi ch’ella
si bandisse, come volpe vecchia, accolse gente quanta ne potè avere,
a piè e a cavallo, e sapendo che i villani del contado d’Arezzo per
la novella della pace s’assicuravano colle bestie a’ campi, cavalcò
subitamente il contado d’Arezzo infino a Laterina, accogliendo il
bestiame, e mettendosi la preda innanzi. I paesani stormeggiando da
ogni parte s’avvidono del fatto, e feciono tanto, che per campare
le persone i cavalieri e’ masnadieri abbandonarono la preda, e con
vergogna tornarono a Bibbiena. E per simil modo in questi medesimi dì i
soldati del Biscione ch’erano a Montecarelli con il conte Tano corsono
in Mugello per fare preda, innanzi che la pace fosse pubblicata. Il
vicario della Scarperia co’ soldati de’ Fiorentini gli cacciarono de’
campi fino a Montecarelli. Queste cavalcate non erano degne di memoria,
ma per esempio a’ popoli che non sono offenditori, che almeno si
guardino, acciocchè non incorrino nell’antico proverbio, che dice, tra
la pace e la triegua guai a chi la lieva.


CAP. LXIII.

_Come il corpo di messer Lorenzo Acciaiuoli fu recato del Regno a
Firenze, e seppellito a Montaguto a Certosa onoratamente._

Togliendone la quiete della pace materia da scrivere, forse alcuna
scusa ci fa a raccontare quello ch’ora scriveremo di privata novità.
Messer Niccola Acciaiuoli di Firenze grande siniscalco del reame di
Sicilia, governatore del re Luigi, aveva un figliuolo primogenito
cavaliere e grande barone, appartenendogli la moglie promessa della
casa di Sanseverino, giovane provato in arme, adorno di belli costumi,
grazioso e di grande aspetto. Costui, come a Dio piacque, innanzi al
tempo, all’aspetto degli uomini, rendè l’anima a Dio, e morì nel Regno
in assenza del padre. Ed essendogli annunziata la morte a Gaeta di
cotanto caro e diletto figliuolo, il magnanimo ristrinse il dolore
dentro senza mutare aspetto, e colla molta pazienza, e con abito ornato
di grandi virtudi comportò la morte del caro figliuolo, dicendo, io era
certo che dovea morire, e che credeva che Iddio avesse eletto il tempo
di più salute dell’anima sua. E avendo egli grande devozione al nobile
monistero edificato a sua stanza in sul poggio di Montaguto, posto tra
la Greve e l’Ema, presso alla città di Firenze, a due miglia, il quale
si chiama il monistero di Certosa, quivi mandò con grande comitiva e
spesa a seppellire il corpo del figliuolo. E recato prima a Firenze, e
fatti gli ornamenti più che militari, e invitati per i consorti tutti i
buoni cittadini, a dì 7 d’aprile 1353 fu portato alla sepoltura in una
bara cavalleresca, con due grandi destrieri, l’uno dinanzi e l’altro
didietro, coperti di zendado coll’arme degli Acciaiuoli, e la bara
ov’era la cassa col corpo era coperta con fini drappi e baldacchini di
seta e d’oro, e disopr’essi veluto chermisi fine, e in su i cavalli gli
scudieri vestiti a nero che guidavano i cavalli con la bara; e innanzi
alla bara avea sette scudieri in su sette grandi destrieri, tutti
coperti infino a terra, innanzi con l’arme d’argento battuto degli
Acciaiuoli: i due primi catuno portava uno cimiere, il terzo portava lo
stendale, e gli altri quattro seguenti catuno una grande bandiera tutta
di quell’arme con le targhe rilevate nel campo azzurro, e un leone
rampante bianco com’è la detta arme, con grande novero di doppieri
dinanzi e intorno al corpo, cosa magnifica a ogni barone, eziandio
se fosse della casa reale. I grandi e orrevoli cittadini di Firenze
accompagnarono il corpo infino alla porta a san Piero Gattolino; poi
gran parte montati a cavallo andarono col corpo infino al monistero, e
gli altri si tornarono a casa. Abbiamo fatta questa memoria perchè fu
nuova e disusata alla nostra città, e magnifica all’autore di quella,
che più di cinquemila fiorini d’oro costò la spesa.


CAP. LXIV.

_Come si fe’ l’accordo da’ Sanesi a Montepulciano._

I Sanesi avendo voglia di vincere Montepulciano, essendovi stati ad
assedio lungamente, vi puosono un gran battifolle molto di presso.
Nella terra avea buone masnade di cavalieri e di masnadieri, i quali
spesso avrebbono danneggiati i Sanesi, se fossono stati lasciati
guerreggiare, ma com’è detto addietro, essendo l’una parte e l’altra
guelfi e amici de’ Fiorentini e de’ Perugini, essendo con catuno gli
ambasciadori de’ detti comuni nel campo e nella terra, e benchè fosse
molto malagevole, infine gli recarono a questa concordia: che la terra
rimanesse al governamento del popolo, e stesse venti anni nella guardia
del comune di Siena, tenendovi un capitano di guardia con quindici
cavalieri e con venti fanti, avendo in sua signoria una delle porti
della terra e una campana, e che i Sanesi dovessono dare contanti,
infra certo termine, a messer Niccolò de’ Cavalieri per ristoro delle
spese fatte fiorini seimila, e dovesse stare dieci anni con immunità
personale e reale in quella sua terra; e a messer Iacopo de’ Cavalieri
che n’era fuori dovessono dare fiorini tremila d’oro, e riavere le
rendite de’ suoi beni: per lo quale accordo i due comuni per loro
sindacato furono mallevadori. E fatto questo, a dì 2 di maggio del
detto anno i Sanesi presono la guardia ordinata, e levarsi da campo;
e rifornita la terra, allegri, con bella e buona pace si tornarono a
Siena, grati del beneficio ricevuto da’ due comuni, come l’operazioni
di corrotta fede appresso dimostreranno.


CAP. LXV.

_D’una notabile grandine venuta in Lombardia, e d’altro._

A dì 7 del mese di maggio del detto anno, turbato il tempo con ravvolto
enfiamento di nuvoli, ristretta la materia umida da’ venti d’ogni
parte, con disordinato empito sopra la città e parte del contado di
Cremona ruppe, mandando sopra quella pietre sformate di grandine, la
quale, cui trovò alla scoperta, uomini e femmine, percotendo li uccise,
e la città premette sì forte, che tutte le copriture de’ tetti ruppe
e macinò senza rimedio, con grandissimo danno de’ cittadini. E le
pietre della grandine ch’erano maggiori si trovarono di libbre otto e
once tre, e le minori erano d’una libbra di peso. In questo medesimo
tempo l’arcivescovo di Milano mandò per fare redificare le mura e case
del Borgo a san Sepolcro, rovinate e guaste per lo tremuoto, trecento
maestri. I Borghigiani rimasi in vita erano tutti ricchi sopra modo
per l’eredità de’ morti, e per gli sconci guadagni delle prede de’
loro vicini condotte al Borgo, e perchè a’ soldati al continovo aveano
venduto caro la loro vittuaglia e gli altri arnesi, e però, venuti i
maestri, cominciarono a edificare le case e’ palagi, e a fare troppo
più nobili e più belli abituri che prima non aveano: ma poco poterono
edificare, che la terra mutò stato, come appresso nel suo tempo
racconteremo.


CAP. LXVI.

_Come sotto le triegue procedettono le cose in Francia._

Essendo alcuno tempo durate le triegue tra il re di Francia e quello
d’Inghilterra, infra il detto tempo alquante terre in Brettagna
e alcuna in Guascogna che si teneano per lo re di Francia, per
ingegno e per malizioso sommovimento s’arrecarono dalla parte del
re d’Inghilterra; per la qual cosa turbato il re di Francia, fece
bandire la guerra per tutto il suo reame: e a ciò lo indusse non meno
certi trattati scoperti contro della sua persona, ch’e’ baratti di
quelle terre. E fatto questo, del mese di maggio del detto anno, il
cardinale di Bologna, e gli altri prelati e baroni che trattavano la
pace si misono al riparo, e tanto operarono, che triegue si rifeciono
tra i detti re. E stando le cose di là in successioni di triegue, non
accaddono in lungo tempo cose notevoli in que’ paesi.


CAP. LXVII.

_Come i Genovesi spregiarono la pace de’ Veneziani._

Tornando nostra materia a’ fatti de’ Genovesi e de’ Veneziani, in
questo primo tempo del detto anno i Genovesi levarono lo stendale di
sessanta galee, le quali incontanente cominciarono ad armare, e per
la compagnia ch’aveano fatta col re d’Ungheria contro a’ Veneziani
v’aggiunsono l’arme del detto re; e intendeano, che come e’ fossono
colla loro armata in mare, che ’l detto re avesse in Ischiavonia i
suoi Ungheri a fare guerra per terra a’ Veneziani, come avea promesso.
E certe galee ch’aveano allora in concio d’arme mandarono improvviso
nel golfo a’ Veneziani, le quali feciono in quello grave danno di
rubare molti legni che vi trovarono, traendone l’avere sottile, e
profondando i legni in mare; e con due loro galee sottili bene armate
valicarono san Niccolò del Lido, ed entrarono nel canale grande, e
nella città saettarono molti verrettoni. E tornandosi addietro, le
galee della guardia del golfo ch’erano per novero più che le genovesi,
potendosi abboccare con loro, non ebbono ardimento, che la paura del
re d’Ungheria gl’impacciava forte più che de’ Genovesi, per tema che
non traboccasse loro addosso la sua grande potenza. Le galee genovesi
non avendo contasto s’uscirono del golfo, e andarono al loro viaggio,
avendo fatto gran vergogna a’ Veneziani.


CAP. LXVIII.

_Come i Veneziani si provvidono._

Il comune di Vinegia sentendo l’armata de’ Genovesi e le minacce del re
d’Ungheria, e non volendoli rendere le terre marine della Schiavonia,
conobbono che la necessità gli strignea a trovar modo di difendersi
per mare e per terra. E però guernite le loro terre per la difesa, con
grande e buona provvisione mandarono solenne ambasciata all’imperadore,
pregandolo che procacciasse in loro servigio che il re d’Ungheria
non movesse loro guerra a stanza de’ Genovesi; e un’altra ambasciata
mandarono in Catalogna al re d’Araona a fare lega e compagnia con lui,
acciocch’egli armasse con loro contro a’ Genovesi. In catuna parte
ebbono prosperamente loro intenzione: che l’imperadore ritenne a sua
preghiera il re d’Ungheria dal muovere guerra a’ Veneziani, non senza
alcuna speranza d’accordo in processo di tempo; e’ Catalani aontati
della sconfitta ricevuta co’ Veneziani da’ Genovesi in Costantinopoli,
lievemente si recarono per animo di vendetta a fare la volontà de’
Veneziani; e di presente misono per opera d’armare trenta galee al
loro soldo, e venti alle spese del comune di Vinegia, e i Veneziani
n’armarono altre venti a Vinegia; e catuna parte sollecitava sua armata
per essere prima in mare; i Genovesi per la vittoria avuta sopra loro
dispettando e avvilendo i nimici, e’ Catalani e’ Veneziani desiderando
la vendetta. E apparecchiandosi catuna parte, innanzi al loro
abboccamento ci occorrono altre cose a raccontare, e però al presente
soprastaremo alquanto a questa materia.


CAP. LXIX.

_Come fu guasto il castello di Picchiena, e perchè._

I signori del castello di Picchiena non ostante che si tenessono in
amistà col comune di Firenze, furono principali con gli Ardinghelli a
commuovere lo stato di Sangimignano quando furono cacciati i Salvucci,
essendo la guardia di quella terra nelle mani del comune di Firenze;
e di questo fallo non feciono scusa nè ammenda a’ Fiorentini; e però,
nel detto mese di giugno del detto anno, il comune di Firenze mandò
sue masnade co’ maestri e guastatori a Picchiena, e senza contasto
entrarono nella terra. E acciocchè quel castello non fosse più cagione
di fare sommuovere ad alcuna ribellione Sangimignano e Colle, a dì 20
del detto mese feciono abbattere le mura e la rocca, senza far loro
altro danno.


CAP. LXX.

_Come Ruberto d’Avellino fu morto dalla duchessa sua moglie._

Vedendosi la sventurata moglie che fu del duca di Durazzo, Maria
sirocchia della reina Giovanna di Gerusalemme e di Sicilia, avvilita
per lo violente matrimonio contratto con Ruberto figliuolo che fu del
conte d’Avellino della casa del Balzo, il quale dopo la morte del
padre, come addietro avemo fatta menzione, era rimaso prigione del re
Luigi; la donna, non tenendosi vedova nè maritata, pensò che per la
morte di costui tornerebbe a certa veduità, e potrebbesi maritare. E
assai apparve chiaro che a questo consentì il re e la reina; perocchè
essendo Ruberto detto in prigione altrove, fu menato nel castello
dell’abitazione reale, e collocato in una camera con certe guardie:
e valicati alquanti dì, il re e la reina feciono apparecchiare e
andarono a desinare e a cena agli scogli di mare, cosa nuova e
disusata alla corona; e in questo dì la detta duchessa Maria rimasa
nel castello prese quattro sergenti armati, e andossene alla camera
dov’era il marito, e chiamatolo traditore del sangue reale, senza
misericordia in sua presenza il fece uccidere; e fattagli tagliare la
testa dall’imbusto, non affatto, fece traboccare dal castello in su la
marina lo scellerato corpo, condotto a questo per lo malvagio pensiero
del suo prosuntuoso padre. Il re e la reina tornati a Napoli si
mostrarono turbati molto di questo fatto, usando parole che s’ella non
fosse femmina ne farebbono alta vendetta: e il corpo che giacea senza
sepoltura feciono sotterrare; e la donna rimase vedova di due mariti
tagliati a ghiado in piccolo travalicamento di tempo.


CAP. LXXI.

_Come furono cacciati i ghibellini del Borgo._

All’entrante del mese di luglio del detto anno, i guelfi del Borgo a
san Sepolcro vedendosi sottoposti a quelli della casa de’ Bogognani,
caporali ghibellini e traditori di quella terra, la quale aveano
sottoposta all’arcivescovo di Milano per trattato di messer Piero
Sacconi, e per i patti della pace era rimasa libera sotto il dominio
de Bogognani, e non potendosi atare co’ Fiorentini e’ Perugini per non
fare contro a’ patti della pace, s’accostarono con Nieri da Faggiuola
loro vicino e terrazzano del Borgo, non ostante che fosse ghibellino,
perocchè si discordava co’ Tarlati d’Arezzo e co’ Bogognani; il quale
avendo fatta sua ragunata, i guelfi del Borgo levarono il romore, e
Nieri trasse colla sua gente, e messo nella terra, ne cacciarono i
Bogognani e tutti i ghibellini di loro seguito, e rubarono le case
degli usciti; e appresso riformarono la terra a comune reggimento
di guelfi e di ghibellini, com’era loro usanza, ritenendo Nieri da
Faggiuola per alcuno tempo per loro capitano con certa limitata balìa,
il quale poi ne trassono, come innanzi si potrà trovare.


CAP. LXXII.

_Di quattro leoni di macigno posti al palagio de’ priori._

Essendo in questo tempo un uficio di priorato in Firenze, avendo
poco ad attendere ad altre cose per la quiete della pace, feciono
fare quattro leoni di macigno, e fecionli dorare con gran costo, e
fecionli porre in su’ quattro canti del palagio del popolo di Firenze,
a ciascuno canto uno. E per fare questo per certa vanagloria al loro
tempo, lasciarono di farli scolpiti, e fusi di rame e dorati, che
costavano poco più che quelli del macigno, ed erano belli e duranti per
lunghi secoli; ma le piccole cose e le grandi continovo si guastano
nella nostra città per le spezialità de’ cittadini.


CAP. LXXIII.

_Come Sangimignano fu recato a contado di Firenze._

Avvegnachè per operazione de’ Fiorentini la terra di Sangimignano
fosse riformata in pace, e che dentro vi fossono gli Ardinghelli e’
Salvucci pacificati insieme, nondimeno nell’interiore dentro era tra
loro radicata mala volontà; e non sapeano conversare insieme, e teneano
intenebrata tutta la terra. I Salvucci vedendo arse e rovinate le
loro nobili possessioni non si poteano dare pace, e gli Ardinghelli
per l’offesa fatta stavano in paura e non si fidavano non ostante la
pace, e il seguito ch’aveano avuto da’ terrazzani a cacciare i Salvucci
non rispondea loro in questo nuovo reggimento come prima. Per queste
dissensioni i popolani della terra conoscendo il loro male stato, e
non trovando rimedio tra loro, stavano sospesi e in mala disposizione;
e vedendo gli Ardinghelli il popolo commosso, e che per loro non si
potea mettere alcuno consiglio che i Salvucci non si mettessono al
contradio, furono consigliati di confortare il popolo, innanzi ch’altri
il movesse prima di loro, di darsi liberi al comune di Firenze. E
questo potea essere loro scampo, perocch’erano pochi e poveri a petto
de’ loro avversari, ch’erano assai e ricchi, e conoscendo il popolo, e
vedendolo disposto a volere uscire de’ pericoli, ove le discordie de’
loro maggiori gli conducea, fu agevole a muovere, e del mese di luglio
1353 feciono parlamento generale, nel quale deliberarono con molta
concordia di mettersi liberamente nella guardia del comune di Firenze.
I Salvucci si misono con loro amici a operare co’ cittadini di Firenze
loro amici che il comune non li prendesse, dicendo, che questa era
operazione di setta e non volontà del comune; ed ebbono tanto podere,
che il comune non li volle prendere, dicendo, che volea l’amore e la
buona volontà di tutto il comune, e non la signoria di quella terra
in divisione del popolo; per la qual cosa il popolo commosso, d’ogni
famiglia mandarono a Firenze più di dugentocinquanta loro terrazzani di
maggiore stato e autorità, i quali s’appresentarono dinanzi a’ signori
priori dicendo, come la deliberazione del loro comune era vera, e non
violenta nè mossa per alcuno ordine di setta, ma di comune movimento e
volontà di tutto il popolo, conoscendo non potere vivere sicuri se non
sotto la giurisdizione libera e protezione del comune di Firenze, e con
viva voce gridarono, e pregarono il comune di Firenze, che ricevere
li volesse al loro contado, e se questo non facesse, quel comune era
per disfarsi e distruggersi senza alcuno rimedio, in poco onore del
comune di Firenze che l’avea a guardia. In fine i signori ne feciono
proposta al consiglio del popolo, e tanto favore ebbono i Salvucci,
che si metteano al contrario delle preghiere de’ loro amici da Firenze
fatte a’ consiglieri, e del popolo, che quello che catuno doveva
desiderare per grande e onorevole accrescimento della sua patria,
avendo molti contrari al segreto squittino, si vinse solo per una fava
nera; vergognomi averlo scritto, con tanto vitupero de’ miei cittadini.
Vinto il partito, la terra del nobile castello di Sangimignano, e suo
contado e distretto, fu recato a contado del comune di Firenze, e
datogli l’estimo come agli altri contadini, e tutti i suoi cittadini e
terrazzani furono fatti cittadini e popolani di Firenze a dì 7 d’Agosto
del detto anno; e ne’ registri del comune furono notate le cautele e le
sommissioni dette; e carta ne fece ser Piero di ser Grifo, notaio delle
riformagioni del detto comune.


CAP. LXXIV.

_D’un segno apparve in cielo._

A dì 11 del mese d’agosto, tramonto il sole nella prima ora, si
mosse da mezzo il cielo fuori del zodiaco un vapore grande infocato
sfavillante, il quale scorse per diritto di levante in ponente,
lasciandosi dietro un vapore cenerognolo traendo allo stagneo,
steso per tutto il corpo suo, e durò nell’aria valicato il fuoco
lungamente; e poi cominciò a raccogliersi a onde a modo d’una serpe;
e il capo grosso stette fermo ove il vapore mosse, simigliante a capo
serpentino, e il collo digradava sottile, e nel ventre ingrossava,
e poi assottigliava digradando con ragione infino alla punta della
coda: e per lunga vista si dimostrò in propria figura di serpe, e poi
cominciò a invanire dalla coda e dal collo, e ultimamente il corpo e ’l
capo venne meno, dando di se disusata vista a molti popoli. Altro non
ne sapemmo di sua influenza scernere che diminuzioni d’acque, perocchè
quattro mesi interi stette appresso senza piovere.


CAP. LXXV.

_Come fu assediata Argenta._

Essendo Francesco de’ marchesi da Este ribellato al marchese
Aldobrandino signore di Ferrara e di Modena, figliuolo del marchese
Obizzo; questo marchese Obizzo avea acquistato suo figliuolo
Aldobrandino d’amore, avendo per moglie la figliuola di Romeo de’
Peppoli di Bologna, della quale non ebbe figliuolo, e morta la detta
donna, il marchese fece legittimare questo suo figliuolo, e la madre
si prese per moglie. E venendo a morte, lasciò la signoria di Ferrara
e di Modena a questo suo figliuolo Aldobrandino, essendo d’illegittimo
matrimonio. Il marchese Francesco figliuolo del marchese Bertoldo,
a cui parea che di ragione s’appartenesse la signoria, per la qual
cosa temette che ’l marchese Aldobrandino per tema della signoria nol
facesse morire, e però si parti di Ferrara; ed essendo rubello, trattò
con Galeazzo de’ Medici da Ferrara, ch’era potente, e del segreto
consigliò del marchese Aldobrandino, e con altri cittadini di Ferrara,
e per consiglio di costoro, per avere braccio forte, s’accostò con
messer Malatesta da Rimini. E del mese d’agosto del detto anno messer
Malatesta in persona, e il detto marchese Francesco, con cinquecento
cavalieri e quattromila pedoni valicarono per le terre del signore di
Ravenna con sua volontà, e improvviso furono ad Argenta. E stati quivi
quattro dì, attendendo risposta da coloro con cui teneano il trattato
in Ferrara, e avuto da loro come quello ch’essi credevano poter fare
non vedeano venisse loro fatto, però sanza soprastare o fare alcuno
danno di presente se ne partirono, dando voce che il signore di Ravenna
avea chiuso il passo alla vittuaglia. E Galeazzo e altri che teneano al
trattato uscirono di Ferrara, e andaronsene al gran Cane di Verona,


CAP. LXXVI.

_Come si temette in Toscana di carestia._

Non è da lasciare in silenzio quello ch’avvenne in Toscana in sulla
ricolta, che nel contado e distretto di Firenze e d’Arezzo, e nelle più
contrade, fu assai ubertosa ricolta, in quello di Siena e di Ravenna fu
magra; e nondimeno sotto la vetta valse per tutto soldi quarantadue,
e poi montò in soldi cinquanta lo staio fiorentino, di lire tre soldi
otto il fiorino dell’oro. Temendo il comune di disordinata carestia
mandò in Turchia, e in Provenza e in Borgogna a comperare grano, e
molti mercati fece co’ mercatanti, che promisono di recarne di Calavria
e d’altre parti del mondo, costando lo staio posto in Firenze l’uno
per l’altro da soldi cinquanta in sessanta di piccioli: e se fosse
venuto, come si pensava, perdea il comune di Firenze più di centomila
fiorini d’oro, perocché ’l popolo mobolato, per paura della carestia
passata poco dinanzi, si fornia a calca, e feciono montare il grano
nella ricolta, e ristrignere i granai a chi n’avea conserva. Ma
sentendosi la grande quantità che ’l comune n’avea procurata d’avere
catuno temette di tenerlo, e apersono l’endiche di marzo e d’aprile
del detto anno, e davano il buono grano a soldi venticinque lo staio.
E venendone al comune dodicimila staia di Provenza venuto di Borgogna,
il volle spacciare a soldi venti lo staio, ed essendo buono grano non
si potè stribuire; e perdenne il comune fiorini trentamila d’oro, i
quali investì male all’ingrato popolo: l’altro che doveva venire di
Turchia e le compere fatte, come a Dio piacque, non ebbono effetto per
diversi accidenti. Abbianne fatta memoria per ammaestramento di coloro
c’hanno a venire, perocchè in cotali casi occorrono diversi gravi
accidenti, e spesso contradi l’uno all’altro. Le grandi compere in
così fatta carestia fanno pericolo di disordinata perdita, e certezza
non si può avere di grano che di pelago si aspetta; ma utilissima cosa
è dare larga speranza al popolo, che si fa con essa aprire i serrati
granai de’ cittadini, e non con violenza, che la violenza fa il serrato
occultare, e la carestia tornare in fame; e di questo per esperienza
più volte occorsa nella nostra città in cinquantacinque anni di nostra
ricordanza possiamo fare vera fede.


CAP. LXXVII.

_Come in Messina fu morto il conte Mazzeo de’ Palizzi a furore, e la
moglie e due figliuoli._

Lasciando alla testimonianza del consumato regno dell’isola di
Cicilia molti micidii, incendii, violenze e prede avvenuti in quello
per sette e invidia del reggimento, mancando per debolezza d’età la
signoria reale, diremo quello che in questo tempo, del mese d’agosto
del detto anno, più notabile avvenne. Essendo il conte Mazzeo de’
Palizzi di Messina capo di setta degl’Italiani di Cicilia, contradio
a quella de’ Catalani, per sua grandezza governava il giovane e poco
virtuoso figliuolo di don Petro re di Cicilia, il quale per retaggio
doveva essere re, e tutta la corte reggeva a contrario de’ Catalani e
della loro parte per modo più tirannesco che reale; essendo l’izza e
l’invidia parziale cresciuta mortalmente, alla corte mancava l’entrata,
e a’ paesani la rendita e le ricchezze, e la guerra del diviso regno
richiedeva aiuto di moneta; e non essendovi l’entrata, il detto conte
Mazzeo gravava i Messinesi e gli altri sudditi moltiplicando gravezze
sopra gravezze. I cittadini si doleano, e vedendosi pure gravare,
negavano e fuggivano il pagamento, e odiavano chi guidava il fatto;
il conte infocando contro a’ sudditi la sua stracotata superbia, fece
decreto, che chi non pagasse fosse bandito, e dicea, che chi non volea
pagare, o non poteva, ch’egli era della setta de’ Catalani; e per
questo modo abbattea la sua parte, e crescea quella degli avversari.
Avvenne che il popolo di Messina s’accostò col conte Arrigo Rosso e
col conte Simone di Chiaramente, amendue della setta de’ Palizzi,
ma portavano invidia al conte Mazzeo perch’avea troppo usurpata la
signoria, e sotto titolo di dire che voleano pace, mossono il lieve
popolo a gridare pace: e levato il romore, con furore corsono al
palagio del re ov’abitava il conte Mazzeo: e trovandolo nella sala col
giovane duca, in sua presenza uccisono lui, e la moglie e due suoi
figliuoli, lasciando il duca con gran paura e tremore, e legati i
capestri al collo de’ morti li tranarono per la terra vituperosamente,
e poi li arsono, e la polvere gittarono al vento. E in questi medesimi
dì quelli di Sciacca feciono il simigliante a’ loro maggiori della
setta del conte Mazzeo predetto. Il duca, benchè fosse sicurato dal
popolo, per la concetta paura prese suo tempo e andossene a Catania,
accostandosi alla setta de’ Catalani. Questo repentino caso di cotanto
polente usurpatore della repubblica è da notare, per esempio di coloro
i quali colla destra della fallace fortuna in futuro monteranno a
somiglianti gradi, di non essere ignoranti de’ nascosi aguati che
nell’invidia e ne’ furori de’ non fermi stati si racchiudono.


CAP. LXXVIII.

_Come fu creato nuovo tribuno in Roma._

Egli è da dolersi per coloro c’hanno udito e inteso le magnifiche
cose che far solea il popolo di Roma, con le virtù de’ loro nobili
principi, in tempo di pace e di guerra, le quali erano specchio e luce
chiarissima a tutto l’universo, vedendo a’ nostri tempi a tanta vilezza
condotto il detto popolo e’ loro maggiori, che le novità che occorrono
in quell’antica madre e donna del mondo non paiono degne di memoria
per i lievi e vili movimenti di quella, tuttavia per antica reverenza
di quel nome non perdoneremo ora alla nostra penna. Essendo il popolo
romano ingrassato dell’albergherie de’ romei, e fatto e disfatto in
breve tempo l’uficio de’ loro rettori, i loro principi cominciarono
a tencionare del senato, e il popolo lieve e dimestico al giogo,
dimenticata l’antica franchigia, seguitava la loro divisione. Faceva
parte ovvero setta Luca Savelli con parte degli Orsini e co’ Colonnesi,
e gli altri Orsini erano in contradio: e per questo vennero all’arme, e
abbarrarono la città, e combatteronsi alle barre tutto il mese d’agosto
del detto anno. In fine il popolo abbandonò d’ogni parte la gara de’
loro principi, e fece tribuno del popolo lo Schiavo Baroncelli, il
quale era scribasenato, cioè notaio del senatore, uomo di piccola e
vile nazione, e di poca scienza. Tuttavia, perch’egli non conosceva
molto i Romani e i vizi loro, cominciò con umiltà a recare ad alcuno
ordine il reggimento al modo de’ comuni di Toscana; e per partecipare
il consiglio de’ popolani, per segreto squittino elesse e insaccò assai
buoni uomini cittadini romani di popolo per suoi consiglieri, de’ quali
ogni capo di due mesi traeva otto, e con loro deliberava le faccende
del comune; e fece camarlinghi dell’entrata del comune, e cominciò a
fare giustizia, e levare i popolani del seguito de’ grandi, e molto
perseguitava i malfattori: sicchè alcuno sentimento di franchigia
cominciò a gustare quel popolo, la quale poi crebbe a maggiori cose,
come innanzi al suo tempo racconteremo.


CAP. LXXIX.

_Come furono sconfitti in mare i Genovesi alla Loiera._

Essendo venuto il tempo che la furiosa superbia de’ Genovesi per far
guerra a’ Veneziani e Catalani avea da catuna parte apparecchiate in
mare le loro forze, del mese d’agosto del detto anno i Genovesi si
trovarono con sessanta galee armate, avendo per loro ammiraglio messer
Antonio Grimaldi, nella quale erano tratti di tutte le famiglie la
metà de’ più chiari e nobili cittadini di Genova e della Riviera, il
quale ammiraglio si trasse con l’armata a Portoveneri, per non lasciare
mettere scambio a’ cittadini che ’l procacciavano, dicendo, che col
loro aiuto e consiglio sperava d’avere la vittoria de’ loro nimici,
e aspettava lingua di loro sollecitamente. I Catalani aveano armate
trenta galee tra sottili e grosse e uscieri, e venti galee alle spese
de’ Veneziani, con cinquanta galee e tre grandi cocche incastellate, e
armate di quattrocento combattitori per cocca, avendo caricati cavalli
e cavalieri assai per porli in Sardegna, del detto mese d’agosto si
partirono di Catalogna, facendo con prospero tempo la via di Sardegna,
ove con l’armata de’ Veneziani si doveano raccozzare. E i Veneziani in
questi medesimi dì con venti galee armate di buona gente si dirizzarono
alla Sardegna. I Genovesi avuta lingua che catuna armata era in pelago,
avvisarono d’abboccarsi con l’una armata innanzi che insieme si
congiugnessono. E perocchè le sessanta loro galee non erano pienamente
armate, lasciarono otto corpi delle sessanta, e delle ciurme e de’
soprassaglienti fornirono ottimamente le cinquantadue, e con quelle
senza arresto, atandosi con le vele e co’ remi, con grande baldanza
si dirizzarono alla Sardegna. Ed essendo giunti presso alla Loiera,
ebbono lingua che l’armate de’ loro nimici s’erano raccozzate insieme;
e passato ch’ebbono una punta scopersono l’armata de’ Veneziani e de’
Catalani, i quali s’erano ristretti insieme, e le sottili galee aveano
nascose dietro alle grosse per mostrarsi meno che non erano a’ loro
nimici, e ancora s’incatenarono e stavano ferme senza farsi incontro
a’ Genovesi, mostrando avvisatamente paura, acciocchè traessono a loro
la baldanza de’ Genovesi con loro vantaggio. I Genovesi non ostante
ch’avessono perduta la speranza di non aver trovate l’armate partite, e
ingannati dalla vista, che pareva loro che le galee de’ loro avversari
fossono meno che non erano, e poco più che le loro, baldanzosi della
fresca vittoria avuta sopra i detti loro nimici in Romania, si misono
ad andare contro a loro vigorosamente. E valicata certa punta di mare,
si trovarono sopra la Loiera sì presso a’ loro nimici, ch’elli scorsono
ch’elli erano troppo più ch’elli non estimavano, e vidongli acconci
e ordinati alla battaglia, e che presso di loro aveano le tre cocche
incastellate e armate di molta gente da combattere; per la qual cosa
l’animo si cambiò a’ Genovesi, e la furia prese freno di temperanza,
e vorrebbono non essere sì presso a’ loro nimici, e tra loro ebbono
ripitio di non savia condotta: tuttavia presono cuore e franchezza
di mettersi alla battaglia, sentendosi l’aiuto del vento in poppa, e
alquanto contrario a’ loro avversari, conoscendo che l’aiuto delle
cocche non poteano avere durando quel vento, tuttavia più per temenza
che per franchezza legarono e incatenarono la loro armata, lasciando
d’ogni banda quattro galee sottili, libere d’assalire e da sovvenire
all’altre secondo il bisogno. I Veneziani e’ Catalani avendo a petto i
loro nimici, trassono della loro armata sedici galee sottili, e misonne
otto libere da catuna parte della loro armata, la quale aveano ordinata
e incatenata per essere più interi alla battaglia, ricordandosi che
l’essersi sparti in Romania gli avea fatti sconfiggere; e così ordinati
l’una gente e l’altra con lento passo si veniano appressando, e le
libere galee cominciarono l’assalto molto lentamente, che catuno stava
a riguardo per attendere suo vantaggio; e nonostante che i Veneziani
e’ Catalani fossono molti più che i Genovesi, tanto gli ridottavano,
che non s’ardivano ad afferrare con loro: è vero che il vento alquanto
gli noiava, più per non potere avere l’aiuto delle loro cocche, che per
altro, e però soprastavano. Dall’altra parte i Genovesi già impediti
per lo soperchio de’ loro nimici non s’ardivano a strignersi alla
battaglia, e così consumarono il giorno dalla mezza terza alla mezza
nona, con lieve badalucco delle loro libere galee. I Genovesi vedendo
che i loro nimici più potenti non li ardivano ad assalire, presono
più baldanza, e metteronsi in ordine d’andarli ad assalire con più
aspra battaglia. Ma colui che è rettore degli eserciti, avendo per
lungo tempo sostenuta la sfrenata ambizione de’ Genovesi, per lieve
spiramento di piccolo vento abbattè la loro superbia; che stando catuna
parte alla lieve battaglia si levò un vento di verso scilocco, il quale
empiè le vele delle tre cocche. I Catalani animosi contro a’ Genovesi,
vedendosi atare dal vento, apparecchiate loro lance, e dardi e pietre,
con ismisurato romore, levate l’ancore del mare, con tutte e tre le
cocche si dirizzarono contro all’armata de’ Genovesi, e con l’impeto
del corpo delle cocche sì fedirono nelle galee de’ Genovesi, e nella
prima percossa ne misono tre in fondo, e seguendo innanzi, alcuna
altra ne ruppono: e di sopra gittavano con tanta rabbia pietre lance e
dardi sopra i loro nimici, che parea come la sformata grandine pinta
da spodestata fortuna d’impetuosi venti, e molti Genovesi n’uccisono
in quel subito assalto, e annegaronne assai, e più ne fedirono e
magagnarono. L’armata de’ Veneziani e Catalani vedendosi fatta la via
a’ loro navilii, con più ardire si misono innanzi strignendosi alla
battaglia. I Genovesi, uomini virtuosi e di grande cuore, sostennono
francamente il grave assalto delle cocche, atandosi con l’arme e con le
balestra, magagnando molti de’ loro nemici, e alle galee rispondeano
con sì ardita e folta battaglia, che per vantaggio ch’e’ loro nimici
avessono non poteano sperare vittoria. Ma l’ammiraglio de’ Genovesi
invilito nell’animo suo di questo primo assalto, fece vista di
volere ricoverare la vittoria per maestria di guerra; e sollevata la
battaglia, in fretta fece sciogliere undici galee della sua armata,
e con quelle aggiunse l’otto sottili ch’erano libere dalle latora
dell’armata, e diede voce di volere volgere e girare dalle reni de’
nimici: e per questa novità i Veneziani e’ Catalani ebbono paura, e
sollevarono la battaglia, e stettono in riguardo, per vedere quello
che le dette galee volessono fare. Ma l’ammiraglio abbandonata la
battaglia, e lasciate l’altre galee insieme alla fronte de’ nimici,
fece la via di Genova senza tornare all’oste, e già si cominciava a
tardare il giorno. Vedendo i Veneziani e’ Catalani che l’ammiraglio
de’ Genovesi non avea girato sopra loro, ma era al disteso fuggito
con diciannove galee, con certezza di loro vittoria vennono sopra i
Genovesi; i quali vedendosi abbandonati dal loro ammiraglio, senza
resistenza chi non potè fuggire si renderono prigioni. Così i Veneziani
e’ Catalani senza spandimento di loro sangue ebbono de’ Genovesi piena
vittoria: ed ebbono trenta corpi di galee e più di tremilacinquecento
prigioni, fra i quali furono molti nominati grandi e buoni cittadini
di Genova. E morti ne furono e annegati con le ciurme più di duemila.
La detta sventurata battaglia per i Genovesi fu il dì di san Giovanni
dicollato, a dì 29 d’agosto del detto anno.


CAP. LXXX.

_Come i Catalani perderono loro terre in Sardegna._

Con piccolo travalicamento di tempo sosterremo alquanto l’altre cose,
raccogliendo i fatti che nell’isola di Sardegna avvennono dopo la detta
vittoria. I Catalani e’ Veneziani con la loro armata, e con le tre
cocche, e con le galee prese de’ Genovesi e co’ prigioni arrivarono in
Sardegna, e nella loro giunta avendo messo in terra i loro cavalieri,
e gli altri soprassaglienti, e molti delle ciurme, il castello della
Loiera, e ’l castello Lione, e il castello Genovese, e Sasseri e più
altre terre che teneano i Genovesi s’arrenderono a’ Catalani. Avendo
senza fatica fatto l’acquisto delle dette castella, aggiunte alla
loro vittoria, pensarono d’acquistare tutto il rimanente dell’isola
che si possedea per lo giudice d’Alborea, e con più baldanzosa che
provveduta volontà, o buon ordine, se n’andarono verso Arestano, non
pensando trovarvi resistenza. Ma il giudice con molta gente d’arme e
con molti Sardi, i quali aveva accolti per difendere le sue terre,
venne loro incontro del mese di settembre, e abboccatosi con loro,
vennono alla battaglia, e furono sconfitti i Catalani; de’ quali tra
nella battaglia e nella fuga rimasono morti più di millecinquecento
Catalani. E per questa sconfitta, e per la mala guardia che delle terre
nuovamente acquistate faceano, e per l’aspra signoria ch’usavano a’
paesani tutte si rubellarono, e ancora l’altre che prima vi teneano,
sicchè tutto perderono, fuori che castello di Castro detto Caglieri:
e volendole racquistare per forza, feciono maggiore oste, e un’altra
volta s’abboccarono co’ Sardi e col giudice d’Alborea; e dopo lunga
battaglia, i Catalani ritennono il campo e i Sardi l’abbandonarono, con
pochi più morti di loro che de’ loro nimici. Onde i Catalani ebbono
poco lieta vittoria, lasciando morti in questa seconda battaglia
cinquecento combattitori, benchè più ne fossono morti de’ Sardi, e
però non racquistarono alcuna terra: e dopo lunga dimora, del mese di
novembre, avendo perduti assai de’ loro prigioni genovesi ch’erano
accomandati nella Loiera, si partirono dell’isola, andandosene i
Catalani in Catalogna, e i Veneziani a Vinegia a salvamento, vinti i
Genovesi loro nimici, e abbassata con piena vittoria la loro superbia.


CAP. LXXXI.

_Come il prefetto venne a oste a Todi._

In questo tempo, la Chiesa di Roma per racquistare il Patrimonio
occupato dal prefetto da Vico avea tenuto gente d’arme a Montefiascone
guerreggiando il prefetto; e in questa guerra fra Moriale di Provenza,
grande guerriere e nomato soldato, con sue masnade avea servito la
Chiesa lungamente, senza potere avere l’intero pagamento de’ suoi
soldi, e però s’accostò col prefetto, e andò dalla sua parte con
quattrocento cavalieri. E vedendosi il prefetto sicuro dalla forza
della Chiesa, avendo in sua compagnia i Chiaravallesi usciti di Todi,
con fra Moriale e con altre sue genti d’arme di subito e improvviso se
ne venne a Todi, e con lui i Chiaravallesi, i quali si sentivano tanti
parenti e amici nella città, che si credeano, come fossono con forte
braccio ivi presso, che li vi rimetterebbono dentro o per ingegno o
per forza: ma trovaronsi ingannati, perocchè i cittadini temendo della
tirannia del prefetto e de’ loro cittadini si misono alla difesa, e il
prefetto e i Chiaravallesi ad assedio. Ma avendo i Todini aiuto da’
Perugini e dal comune di Firenze, che catuno vi mandò gente d’arme, il
prefetto perdè la speranza d’entrare nella terra; e statovi a campo di
settembre e d’ottobre, e dato il guasto intorno alla città, si partì
dall’assedio con suo poco onore.


CAP. LXXXII.

_Come fu presa e lasciata Vicorata._

Di questo mese di settembre del detto anno, il conte Guido da
Battifolle avendo accolta gente de’ suoi fedeli e del conte Ruberto,
sentendo che Andrea di Filippozzo de’ Bardi signore del contado del
Pozzo e di Vicorata era in bando del comune di Firenze per malificio,
tenendosi gravato da lui, improvviso di mezza notte venne a Vicorata,
e con alcuno trattato il dì seguente entrò in Vicorata, ed ebbe tutto
il procinto, e rinchiuso Andrea e alcuni de’ fratelli nella torre, alla
quale accostato il conte suoi dificii la faceva tagliare. Il comune
di Firenze sentendo i suoi cittadini a quello pericolo, non ostante
che fossono in bando, di presente mandarono comandando al conte Guido
che lasciasse quell’impresa. Il quale udito il comandamento de’ priori
di Firenze, essendo egli medesimo anco in bando del detto comune per
simile modo, di presente fu ubbidiente, e non lasciando alcuna cosa
torre o rubare se ne partì, e tornossi nel suo contado. La clemenza
del nostro comune poco appresso fece l’una parte e l’altra venire a
Firenze, e fatto fare pace tra loro, catuno per grazia trasse di bando.


CAP. LXXXIII.

_Come il conte di Caserta si rubellò dal re Luigi._

Il re Luigi di Gerusalemme e di Sicilia, in questo anno, il dì della
Pentecoste, avea fatta solenne festa co’ suoi baroni per l’annuale
rinnovellamento di sua coronazione. E in quella festa ordinò cosa
nuova e disusata alla corona, ch’egli elesse sessanta tra baroni e
cavalieri, i quali giurarono fede e compagnia insieme col detto re,
sotto certo ordine di loro vita, e di loro usaggi e vestimenti: e fatto
il giuramento, si vestirono d’una cottardita e d’un’assisa e d’un
colore tutti quanti, portando nel petto un nodo di Salomone, e chi ebbe
l’animo vano più magnificò la cottardita e il nodo d’oro e d’argento, e
di pietre preziose di grande costo e di grande apparenza; e fu chiamata
la compagnia del nodo. Il Prenze di Taranto fratello del re non v’era,
ma sopravvenne, e il re gli aveva fatta fare la cottardita reale, con
un nodo di perle grosse di gran valuta, e mandogliele all’ostello: il
Prenze non la volle vestire, dicendo che ’l nodo del fraternale amore
portava nel cuore, e donolla a suo cavaliere, la qual cosa il re non
ebbe a grado. In questo tempo il duca d’Atene avea messo grande odio
tra il Prenze di Taranto e ’l conte di Caserta, figliuolo che fu di
messer Dego della Ratta Catalano conte camarlingo: e per questo amando
il re il detto conte, e avendolo trovato leale e fedele, a instigamento
del Prenze convenne che il re contra sua voglia il sbandeggiasse. Il
conte si ridusse a Caserta, e tenea il Sesto e Tuliverno, e il Prenze
col duca d’Atene gli andò addosso con cento cavalieri, e in persona
vi venne il re con trecento e con assai popolo, volendo compiacere
al fratello. E un dì stando il re nel castello di Matalona sopra lo
sporto che chiamavano Gheffo, la sua gente presono un Unghero soldato
del detto conte, e con tanta maraviglia il condussono al re, ch’ogni
gente gli traeva dietro come s’elli avessono preso il re degli Unni;
e per questa pazzia caricarono sì sconciamente il Gheffo, che gran
parte n’andò a terra, ove morirono diciassette uomini, e molti se ne
magagnarono. Il re ch’era un poco da parte apprendendosi col Prenze,
come a Dio piacque, si ritenne in quello rimanente che del Gheffo non
cadde; messer Filippo di Taranto traboccò sopra i caduti e non ebbe
male. L’oste stette sopra il conte più tempo senza avere onore di cosa
che vi si facesse, e straccata se ne partì. Il conte con sue masnade
partita l’oste cominciò a cavalcare per Terra di Lavoro, e rubare le
strade e rompere i cammini, e conturbò tutto il paese, cavalcando
alcuna volta con trecento cavalieri infino presso a Napoli senza trovar
contasto: e vendicata sua onta, si ritenne alle terre sue senza fare
più danno o guerra.


CAP. LXXXIV.

_Come il cardinale legato venne a Firenze._

La Chiesa di Roma veggendo che ’l prefetto da Vico tirannescamente
cresciuto aveva occupato il Patrimonio, e che novellamente avea
acquistato la città d’Orvieto, il papa con deliberazione de’ cardinali
mandò legato in Toscana messer Gilio di Spagna cardinale, il quale
era stato al secolo pro’ e valente cavaliere e ammaestrato in guerra,
acciocchè con l’aiuto degl’Italiani racquistasse le terre di santa
Chiesa occupate nel Patrimonio. E datagli grande legazione il mandò
per terra in Lombardia, ove dall’arcivescovo di Milano fu ricevuto a
grande onore, facendogli fare per tutto suo distretto le spese con
largo apparecchiamento; ma in Bologna non volle ch’egli entrasse, e
però tenne la via da Pisa, e a dì 2 d’ottobre del detto anno giunse in
Firenze, ove fu ricevuto con grande onore, e con solenne processione e
festa, con un ricco palio di seta e d’oro sopra capo portato da nobili
popolani, e addestrato al freno e alla sella da gentili cavalieri di
Firenze, sonando tutte le campane delle chiese e del comune a Dio
laudiamo; e condotto per la città fu albergato in casa gli Alberti,
ove fece suo dimoro: e presentato dal comune confetti, e cera e biada
abbondantemente, e tre pezze di fini panni scarlatti di grana, e
datogli centocinquanta cavalieri in aiuto alla sua guerra, a dì 11
d’ottobre si partì, e andò a suo viaggio. E in questi dì Cetona si
rubellò al prefetto, e presela il conte di Sarteano con aiuto ch’ebbe
da’ Fiorentini, e poi la rassegnò al legato.


CAP. LXXXV.

_Rinnovazione del palio di santa Reparata._

In questi dì vacando in pace i Fiorentini, i priori vollono chiarire
perchè la chiesa cattedrale di Firenze era dinominata santa Reparata,
e perchè per antico costume in cotal dì s’è corso il palio in Firenze;
e trovossi per alcune scritture, come Radagasio re de’ Goti, e Svezi e
Vandali, avendo assalito l’imperio di Roma, e guaste in Italia molte
città e consumati gli abitanti, s’era messo ad assedio alla città
di Firenze con dugentomila cavalieri, essendo vescovo di Firenze il
venerabile san Zenobio della casa de’ Girolami nostro cittadino, il
quale avea seco due santi cappellani; e stando all’assedio, come a
Dio piacque, Onorio imperadore di Grecia in Italia venne al soccorso
dell’imperio di Roma, e in sua compagnia non avea oltre a tremila
cavalieri; e venendo incontro a’ nimici, tanta paura gli occupò, che
raccogliendosi dall’assedio, senza provvisione si misono ad entrare
tra le circustanti montagne, passando tra Fiesole e Monterinaldi, e
rattennonsi nella valle di Mugnone. Credesi, avvegnachè Onorio fosse
fedele cristiano, che Iddio facesse questo per le preghiere di san
Zenobio e de’ suoi santi cappellani. I barbari essendo rinchiusi
da aspre montagne, senza acqua e senza vittuaglia, dalla gente
dell’imperadore e da’ fiorentini paesani che sapeano i passi furono
ristretti per modo che uscire non ne poteano. Il loro re furandosi dal
suo esercito fu in Mugello preso e morto: e morendo i barbari di fame
e di sete, sentendo morto il loro re, gittate l’armi s’arrenderono,
e per fame e per ferro infine tutti perirono; e questo avvenne il
dì della festa della vergine benedetta santa Reparata, per la cui
reverenza s’ordinò e fece nuova chiesa cattedrale alla nostra città
intitolata del suo nome. E perocchè i nostri antichi non erano in
troppa magnificenza in que’ tempi, ordinarono che in cotal dì si
corresse un palio di braccia otto d’uno cardinalesco di lieve costo a
piede tenendosi al duomo, e movendosi i corridori di fuori della porta
di san Piero Gattolino: e per la rinnovazione di questa memoria il
comune l’ordinò di braccia dodici di scarlatto fine, e che si corresse
a cavallo.


CAP. LXXXVI.

_Come i Genovesi si misono in servaggio dell’arcivescovo._

Nuova e mirabile cosa seguita a raccontare, in considerazione del gran
cambiamento che fortuna fa degli stati del mondo. La nobile città di
Genova, e i suoi grandi e potenti cittadini, signori delle nostre
marine, e di quelle di Romania, e del Mare maggiore, uomini sopra gli
altri destri e sperti, e di gran cuore e ardire nelle battaglie del
mare, e per molti tempi pieni di molte vittorie, e signori al continovo
di molto navilio, usati sempre di recare alla loro città innumerabili
prede delle loro rapine, temuti e ridottati da tutte le nazioni
ch’abitavano le ripe del Mar tirreno e degli altri mari che rispondono
in quello, ed essendo liberi sopra gli altri popoli e comuni d’Italia,
per la sconfitta nuovamente ricevuta in Sardegna da’ Veneziani e
Catalani, con non disordinato danno, vennono in tanta discordia e
confusione tra loro nella città, e in tanta misera paura, che rotti
e inviliti come paurose femmine, il loro superbo ardire mutarono in
vilissima codardia, non parendo loro potere atarsi: eziandio avendo
il comune di Firenze mandato là suoi ambasciadori a confortarli, e a
profferere loro con grande affezione il suo aiuto, e consiglio e favore
largamente a mantenere e ricoverare loro franchigia e buono stato,
tanto erano con gli animi dissoluti per quella sconfitta e per loro
discordie, che non seppono conoscere rimedio al loro scampo, se non di
sottomettersi al servaggio del potente tiranno arcivescovo di Milano;
e di comune concordia il feciono loro signore, dandogli liberamente
la città di Genova e di Savona, e tutta la Riviera di levante e di
ponente, e l’altre terre del loro contado e distretto, salvo Monaco
e Metone e Roccabruna, le quali tenea messer Carlo Grimaldi, che non
le volle dare. E a dì 10 d’ottobre 1353, il conte Pallavicino vicario
dell’arcivescovo con settecento cavalieri e con millecinquecento
masnadieri entrò in Genova, ricevuto come loro signore; e disposto il
doge, e ’l consiglio, e tutti gli altri reggimenti del comune, prese la
signoria e il governamento delle dette città e de’ loro distretti, e
aperte le strade di Lombardia con sollecitudine, procacciò abbondanza
di vittuaglia a’ suoi servi, e prestanza al comune per armare alquante
galee in corso, ebbe fornito il prezzo di cotanto acquisto.


CAP. LXXXVII.

_Come i Pisani feciono confinati._

I Pisani vedendosi il tirannesco fuoco a’ loro confini, temettono de’
loro cittadini animosi di parte ghibellina, che per invidia de’ loro
reggenti avrebbono voluto la signoria dell’arcivescovo di Milano. E
temendo per questo i Gambacorti e i loro seguaci perdere lo stato,
di presente votarono la città d’ogni sospetto, mandando a’ confini
de’ loro cittadini, e prendendo buona guardia dentro e di fuori,
intendendosi co’ Fiorentini amichevolmente per la comune franchigia. In
questi medesimi dì, avendo il tiranno preso sdegno contro a’ Fiorentini
per gli ambasciadori ch’aveano mandati a confortare i Genovesi della
loro franchigia, mosse loro lite dicendo, ch’aveano rotta la pace,
perocchè non avevano disfatto Montegemmoli nell’alpe, avendo egli
voluto assegnare la Sambuca e ’l Sambucone, come diceano i patti della
pace, a Lotto Gambacorti come amico comune, non ostante che per lui non
fosse voluto ricevere, parendogli avere osservato dalla sua parte: per
la qual cosa s’accozzarono ambasciadori di catuna parte a Serezzana,
e mostrato fu per ragione che per quella offerta e’ non era scusato,
nè aveva adempiute le convenenze, e però i Fiorentini non erano in
colpa. La cagione che acquetò l’arcivescovo fu, che non gli parve tempo
utile a muovere guerra a’ Fiorentini, e però s’acquetò, e consentì
alla loro ragione. Poco tempo appresso nel detto verno l’arcivescovo
mise cinquecento uomini al lavorio, e fece tutto il cammino per terra
da Nizza a Genova, ch’era scropuloso e pieno di molti stretti e mali
passi, appianare e allargare, tagliando le pietre per forza di picconi,
e facendo fare molti ponti ov’erano i mali valichi, sicchè gli uomini a
cavallo due insieme, e le some per tutto il cammino potessono andare,
cosa assai utile e notevole se fatto fosse a fine di bene; ma che che
l’arcivescovo e’ suoi s’avessono nell’animo, a’ Provenzali n’entrò
grande gelosia, e stettonne a Nizza e nell’altre terre in lunga
guardia, e poco lasciavano usare quello cammino, temendo della potenza
del tiranno.


CAP. LXXXVIII.

_Come i Sanesi ruppono i patti a Montepulciano._

Potendosi catuno dolere con ragione in se della corrotta fede odiosa a’
popoli, mercatanzia de’ tiranni, cagione nascosa di gravi pericoli, ci
muove a dire con vergogna, come reggendosi il comune di Siena sotto il
governamento occupato dall’ordine de’ nove, ruppono la fede promessa
a’ signori di Montepulciano, essendone stati mezzani i Fiorentini
e’ Perugini, e mallevadori alla richiesta di quello comune. E per
giustificarsi della corrotta fede, aggiunsono una corrotta dannazione,
mettendo il detto messer Niccola senza colpa in bando per traditore,
acciocchè non paressono tenuti a dargli fiorini seimila d’oro che
promessi gli aveano, quando diede loro la signoria di Montepulciano.
Della qual cosa turbato il comune di Firenze e quello di Perugia,
mandarono loro ambasciadori a Siena per far loro con preghiere
addirizzare questo torto; e avuto sopra ciò più volte udienza, e menati
lungamente per parole da’ signori, e straziati da’ loro consigli,
insieme mostrando coll’opere la corruzione conceputa contro a’ detti
comuni per lo detto ordine de’ nove. Agli ambasciadori di catuno comune
fu fatta vergogna, e gittato loro addosso cavalcando per la città
vituperoso fastidio, e udendosi dire dietro villane parole: a quelli
di Perugia furono gittati de’ sassi, e minacciati di peggio: e così
senza altro comiato, con accrescimento d’onta e di disonore, catuni
ambasciadori tornarono a’ loro comuni; i quali conoscendo doppiamente
essere offesi, per lo migliore dissimularono il fatto, comportando con
senno la loro ingiuria. E questo avvenne del mese di febbraio del detto
anno.


CAP. LXXXIX.

_Come si cominciò la gran compagnia nella Marca._

Il friere di san Giovanni fra Moriale, vedendo che il prefetto da Vico,
con cui era stato all’assedio di Todi, nol potea sostenere a soldo,
avendo l’animo grande alla preda, si propose d’accogliere gente d’arme
d’ogni parte d’Italia, e fare una compagnia di pedoni con la quale
potesse cavalcare e predare ogni paese e ogni uomo. E qui cominciò il
maladetto principio delle compagnie, che poi per lungo tempo turbarono
Italia, e la Provenza, e il reame di Francia e molti altri paesi, come
leggendo per li tempi si potrà trovare. Questo fra Moriale incontanente
co’ suoi messaggi e lettere mosse in Italia gran parte de’ soldati
ch’erano in Toscana, e in Romagna e nella Marca senza soldo, a cavallo
e a piè, dicendo, che chi venisse a lui sarebbe provveduto delle spese
e di buono soldo; e per questo ingegno in breve tempo accolse a se
millecinquecento barbute e più di duemila masnadieri, uomini vaghi
d’avere loro vita alle spese altrui. E avendo messer Malatesta da
Rimini assediata per lungo tempo la città di Fermo e condotta agli
ultimi estremi, ed essendo per averla in breve tempo, fra Moriale,
ricordandosi del servigio che da lui avea ricevuto quando l’assediò
nel castello d’Aversa, avendo movimento da Gentile da Mogliano che
tiranneggiava Fermo, e dal capitano di Forlì ch’era nimico di messer
Malatesta, fidandosi alle loro promesse e a’ loro stadichi, del mese
di novembre con la sua compagnia entrò nella Marca, e costrinse messer
Malatesta a levarsi da oste da Fermo, e liberò la città dall’assedio, e
rimasesi nel paese. E per lo nome sparto di questo primo cominciamento
la compagnia crebbe e fece grandi cose in questo verno, e poi maggiori,
come al suo tempo racconteremo, tornando prima all’altre cose che
domandono la nostra penna.


CAP. XC.

_Dice de’ leoni nati in Firenze._

E’ non pare cosa degna di memoria a raccontare la natività de’ leoni,
ma due cagioni ci stringono a non tacere: l’una si è, perchè antichi
autori raccontano che in Italia non nascono leoni, l’altra, che
dicono che i leoni nascono del ventre della madre morti, e che poi
sono vivificati dal muggio della madre e del leone fatto sopra loro:
e noi avemo da coloro che più volte gli vidono nascere, che il loro
nascimento è come degli altri catelli che nascono vivi: all’altra parte
è risposto per lo loro nascimento, più e diverse volte avvenuto nella
nostra città, e in questo anno, del mese di novembre, ne nacquero in
Firenze tre, de’ quali l’uno si donò al duca di Osteric, che per grazia
il domandò al nostro comune; e il leone padre vedendosi tolto l’uno de’
suoi leoncini se ne diè tanto dolore, che quattro dì stette che non
volle mangiare, e temettesi che non morisse. E perch’elli stavano in
luogo stretto ove si batte la moneta del comune, ne furono tratti, e
dato loro larghezza di case, e di cortili, e di condotti nelle case che
il duca d’Atene avea fatte disfare per incastellarsi, che furono de’
Manieri, dietro al palagio del capitano e dell’esecutore in su la via
da casa i Magalotti, ove stanno al largo, e bene.


CAP. XCI.

_Come i Romani si dierono alla Chiesa di Roma._

Il popolo romano non sappiendosi reggere per li suoi tribuni e per li
rettori, sentendo il cardinale di Spagna a Montefiascone legato del
papa, valoroso signore nell’arme e di grande autorità, trattò con lui
d’accomandarsi alla Chiesa di Roma sotto singolare condizione e patto.
E ricevuto in protezione del legato con quello lieve legame, con lui
si convenne, e con furia lo mosse a far guerra e danneggiare di guasto
i Viterbesi; della qual cosa, cresciuta la forza e ’l numero de’
cavalieri al legato, seguirono poi maggiori cose, come seguendo nostra
materia racconteremo.


CAP. XCII.

_Le novità seguite in Pistoia._

Essendo ordine in Pistoia che balia per li fatti del comune non si
potesse dare a’ suoi cittadini, nato da sospetto delle loro sette,
trovandosi capitano della guardia per lo comune di Firenze messer
Gherardo de’ Bordoni il quale favoreggiava i Cancellieri e la loro
parte, era in que’ dì fatto un processo per l’inquisitore de’ paterini
contro a certi cittadini di Pistoia, di che tutto il comune si gravava;
e a riparare a questo, convenne che balìa si desse a certi cittadini.
L’industria de’ Cancellieri, coll’aiuto del capitano, fece tanto, che
la balìa fu data a certi uomini tutti della parte de’ Cancellieri,
i quali intesono ad abbattere in comune lo stato de’ Panciatichi, e
di presente aggiunsono al numero del consiglio del comune, che avea
quaranta uomini, della parte de’ Cancellieri; e intendendo di fare
più innanzi, i Panciatichi per paura, e per non essere criminati
dal capitano se ne vennono a Firenze: gli altri cittadini vedendosi
ingannati da quelli della balìa corsono all’arme, e abbarrarono le vie,
e catuno s’afforzava per combattere e per difendere. In questo tempo
de’ romori di Pistoia, messer Ricciardo Cancellieri fu notificato a
Firenze per lo Piovano de’ Cancellieri suo consorto, ch’egli volea fare
al comune certo tradimento. E chiamato in giudicio a Firenze l’uno
e l’altro, e dato balìa per lo comune al capitano della guardia di
Firenze di potere conoscere sopra la causa, furono messi in prigione, e
trovato che non era colpevole messer Ricciardo, fu liberato, e ritenuto
il Piovano, e mutato in Pistoia nuovo capitano. Il comune di Firenze
mandò in Pistoia ambasciadori, e con loro i Panciatichi, e racquetato
lo scandalo tra i cittadini, si riposarono in pace.


CAP. XCIII.

_Come l’arcivescovo richiese di pace i Veneziani._

L’arcivescovo di Milano avendo sottomesso a sua signoria la città
di Genova e di Savona, e tutta la Riviera e il loro contado, i cui
abitanti erano nimici de’ Veneziani, mandò suoi ambasciadori al doge
e al comune di Vinegia, per li quali significò a quello comune come
i Genovesi erano suoi uomini, e le loro città e contado erano suo
distretto; e tenendosi amico de’ Veneziani, e sapendo che per addietro
i Genovesi erano stati loro nimici, intendea, quando al doge piacesse
e al comune di Vinegia, che per innanzi fossono fratelli e amici: e
intorno a ciò usarono belle e suadevoli ragioni. Il doge e il suo
consiglio presono tempo d’avere loro consiglio, e di rispondere la
mattina vegnente: e venuto il giorno, di gran concordia risposono la
mattina dicendo: che ’l comune di Vinegia si tenea gravato e offeso
dall’arcivescovo, il quale avea preso ad aiutare i Genovesi loro
capitali nemici, e però non intendeano di volere pace e concordia con
lui nè col comune di Genova, ma giusta loro podere tratterebbono lui e
i suoi sudditi come loro nemici. E conseguendo al fatto, incontanente
feciono accomiatare e bandeggiare di Vinegia, e di Trevigi, e di
tutte le loro terre e distretti tutti coloro che fossono sotto la
giurisdizione dell’arcivescovo di Milano; e simigliantemente fece nelle
sue terre l’arcivescovo de’ Veneziani: e così fu manifesta la guerra
tra loro, del mese di novembre del detto anno, per tutta la Lombardia e
Toscana.


CAP. XCIV.

_Come i Veneziani ordinarono lega contro al Biscione._

Incontanente che agli altri signori lombardi fu palese la risposta
fatta pe’ Veneziani all’arcivescovo, il gran Cane di Verona, e’ signori
di Padova, e que’ di Mantova, e il marchese da Ferrara e i Veneziani,
feciono parlamento per loro solenni ambasciadori, ove si propose di
fare lega insieme, e taglia di gente d’arme contro all’arcivescovo di
Milano, il quale parea loro che fosse troppo montato; e non fidandosi
tutti insieme di potere resistere alla grande potenza dell’arcivescovo,
s’accordarono di fare passare a loro stanza l’imperadore in Italia.
E dopo più parlamenti sopra ciò fatti fermarono compagnia e lega
tra loro, e taglia di quattromila cavalieri, e fecionla piuvicare
in Lombardia, e con grande istanza per loro segreti ambasciadori
richiesono e pregarono il comune di Firenze che si dovesse collegare
con loro, prendendo ogni vantaggio che volesse: ma perocchè il detto
comune era in pace coll’arcivescovo, per alcuna preghiera o promessa di
vantaggio che fatta fosse, non potè essere recato che la pace volesse
contaminare. I collegati incontanente mandarono ambasciadori solenni
in Alamagna all’imperadore, per inducerlo a passare in Lombardia
contro all’arcivescovo di Milano, offerendogli tutta la loro forza,
e danari assai in aiuto alle sue spese, acciocchè meglio potesse
tenere la sua cavalleria; e per tutto fu divulgata la fama, che in
quest’anno l’imperadore passerebbe a istanza della detta lega. Queste
cose furono ferme e mosse del mese di dicembre del detto anno. E stando
gli allegati in aspetto, non si provvidono di fare la gente della
taglia infino al primo tempo, nè d’avere capitano; e però lasceremo al
presente questa materia, tanto che ritornerà il suo tempo, e diremo di
quelle che ci occorrono al presente a raccontare.


CAP. XCV.

_Come il conestabile di Francia fu morto._

Era messer Carlo, figliuolo che fu di messer Alfonso di Spagna,
accresciuto dall’infanzia in compagnia del re Giovanni di Francia, ed
era divenuto cavaliere di gran cuore e ardire, e valoroso in fatti
d’arme, pieno di virtù e di cortesia, e adorno del corpo, e di belli
costumi, ed era fatto conestabile di Francia, ed il re gli mostrava
singolare amore, e innanzi agli altri baroni seguitava il consiglio
di costui; e chi volea mal parlare, criminavano il re di disordinato
amore in questo giovane: e del grande stato di costui nacque materia di
grande invidia, che gli portavano gli altri maggiori baroni. Avvenne
che il re Giovanni provvidde il re di Navarra suo congiunto d’una
contea in Guascogna, la quale essendo a’ confini delle terre del re
d’Inghilterra, era in guerra e in grave spesa per la guardia, più che
’l detto re non avrebbe voluto, e però la rinunziò, e il re poi la
diede al conestabile, ch’era franco barone e di gran cuore in fatti
d’arme. Il re di Navarra che già avea contro al conestabile conceputo
invidia, mostrò di scoprirla, prendendo sdegno perch’egli avea
accettata la sua contea, nonostante ch’egli l’avesse rinunciata. Ed
essendo genero del re di Francia, con più audace baldanza, in persona,
con altri baroni che simigliantemente invidiavano il suo grande stato,
una notte andarono a casa sua, e trovandolo dormire in sul letto suo
l’uccisono a ghiado; della qual cosa il re di Francia si turbò di cuore
con ismisurato dolore, e più di quattro dì stette senza lasciarsi
parlare. La cosa fu notabile e abominevole, e molto biasimata per tutto
il reame, e fu materia e cagione di gravi scandali che ne seguirono,
come seguendo ne’ suoi tempi si potrà trovare. E questo micidio fu
fatto in questo verno del detto anno 1353.


CAP. XCVI.

_Come si cominciò la rocca in Sangimignano, e la via coperta a Prato._

In questo medesimo tempo, il comune di Firenze per volere vivere più
sicuro della terra di Sangimignano, e levare ogni cagione a’ terrazzani
suoi di male pensare, cominciò a far fare, e senza dimettere il lavorio
alle sue spese, e compiè una grande e nobile rocca e forte, la quale
pose sopra la pieve dov’era la chiesa de’ frati predicatori, e quella
chiesa fece maggiore e più bella redificare dall’altra parte della
terra più al basso. E in questo medesimo tempo nella terra di Prato
fece fare una larga via coperta, in due alie di grosso muro d’ogni
parte, con una volta sopra la detta via, e un corridoio sopra la detta
volta, largo e spazioso a difensione; la quale via muove dal castello
di Prato fatto anticamente per l’imperatore, e viene fino alla porta;
ove si fece crescere e incastellare la torre della porta a modo d’una
rocca; e in catuna parte tiene il comune continova guardia di suoi
castellani.


CAP. XCVII.

_Del male stato dell’isola di Sicilia._

Assai ne pare cosa più da dolere che da raccontare, gli assalti,
gli aguati, i tradimenti, gl’incendi, le rapine, l’uccisioni senza
misericordia, che in questi tempi i Siciliani faceano tra loro per
invidia e setta parziale, le quali maladette cose tra gli uomini
d’una medesima patria ebbono tanta forza di male aoperare nell’isola,
ch’abbandonata la cultura de’ fertili campi, i quali sogliono pascere
gli strani popoli, de’ suoi trasse per fame più di diecimila famiglie
della detta isola, i quali per non morire d’inopia, si feciono
abitatori dell’altrui terre in Sardegna, e in Calabria, e nel Regno
di qua dal faro. E in questa tempesta, certi baroni dell’isola
contrari alla setta de’ Catalani, che governavano lo sventurato duca
che s’attendea a essere re, sentendolo egli e i suoi manifestamente,
trattavano di dare la maggiore parte delle buone terre dell’isola al
re Luigi suo avversario, e non ebbe per lungo tempo podere d’atarsene,
tanto che venne fatto, come nel principio del quarto libro seguendo si
potrà trovare.


CAP. XCVIII.

_Come il legato del papa procedette col prefetto._

In questo verno, il cardinale di Spagna legato del papa avendo tentato
il prefetto lentamente con poco prosperevole guerra, cercò con più
riprese di trovare pace con lui, e fu la cosa tanto innanzi, che per
tutto scorse la fama che la pace era fatta. Ma il prefetto già tiranno
senza fede, vedendosi il destro, sotto la speranza della pace tolse al
legato due castella, e rotto il trattato, il cominciò a guerreggiare:
per la qual cosa il legato seguitò il processo fatto contro a lui, e
del mese di febbraio del detto anno pronunziò la sentenza, e per sue
lettere il fece scomunicare come eretico per tutta Italia; e fatto
questo, conoscendo che altra medecina bisognava a riducere costui alla
via diritta, che suono di campane o fummo di candele, saviamente, e
senza dimostrare sua intenzione innanzi al fatto, si venne provvedendo
d’avere al tempo gente d’arme, da potere fare l’esecuzione contro a
lui del suo processo. E in questo mezzo, avendo dugento cavalieri
del comune di Firenze e alquanti da se, fece sì continua guerra al
tiranno, che poco potea resistere o comparire fuori delle mura. E
avendo il prefetto preso sospetto de’ Viterbesi e degli Orvietani, che
si doleano perchè la pace non era venuta a perfezione, tirannescamente
volle tentare l’animo de’ cittadini di catuna città, e fare cosa da
tenerli in paura. E però segretamente accolse fanti di fuori a pochi
insieme, e miseli in catuna terra ne’ suoi palagi, e in un medesimo dì
fece a certa gente di cui e’ si confidò levare il romore contro a se
in catuna città, al quale romore alquanti cittadini in catuna terra
presono l’arme, e seguitavano il grido. Il tiranno con quattrocento
fanti ch’aveva armati e apparecchiati in Viterbo uscì fuori e corse la
terra, uccidendo cui egli volle, e condannò e cacciò a’ confini tutti
coloro di cui sospettava. E per simigliante modo fece correre la città
d’Orvieto al figliuolo, e uccidere e condannare e mandare a’ confini
cui egli volle. E così gli parve per male ingegno aver purgate quelle
due città d’ogni sospetto, e avere più ferma la sua signoria, la quale
per lo contradio, non avendo da se potenza nè aspettandola d’altrui,
per questa mala crudeltà ogni dì venne mancando, come l’opere appresso
dimostreranno manifestamente in fatto.


CAP. XCIX.

_Come si rubellò Verona al Gran Cane per messer Frignano._

Chi potrebbe esplicare le seduzioni, gl’inganni e’ tradimenti che i
tiranni posponendo ogni carità, parentado e onore, pensano, ordinano,
e fanno per ambizione di signoria? Certo tanti sono i modi quanti i
loro pensieri, sicchè ogni penna ne verrebbe meno e stanca. Tuttavia
per quello ch’ora ci occorre, cosa strana e notevole, ci sforzeremo a
dimostrare l’avviluppata verità di diversi tradimenti e suoi effetti.
Narrato avemo poco dinanzi come la lega de’ Veneziani con gli altri
signori Lombardi era giurata e ferma contro al signore di Milano, ed
essendo il signore di Mantova de’ più avvisati tiranni di Lombardia
vicino dell’arcivescovo di Milano, l’arcivescovo con industriose
suasioni e con grandi promesse il mosse a farlo trattare di tradire
messer Gran Cane signore di Verona e di Vicenza con cui egli era
in lega, ed egli per accattare la benivolenza dell’arcivescovo,
dimenticato il beneficio ricevuto da quelli della Scala, che l’aveano
fatto signore di Mantova, diede opera al fatto, e non senza speranza
d’aoperare per se, se la fortuna conducesse la cosa ov’era la sua
immaginazione. E però conoscendo egli messer Frignano figliuolo
bastardo di messer Mastino, uomo pro’, e ardito d’arme, e di grande
animo, accetto nel cospetto del fratello suo signore, e amato dal
popolo di Verona e di Vicenza, vago di signoria, trattò con lui di
farlo signore di Verona con suo consiglio, e colla sua forza e del
signore di Milano. Questo sterpone tornando alla sua natura, senza fede
o fraternale carità, di presente intese al tradimento del fratello, e
col signore di Mantova ordinarono il modo ch’egli avesse a tenere, e
l’aiuto della gente ch’egli avrebbe da lui. In questo tempo avvenne
che ’l Gran Cane andò a parlamentare col marchese di Brandimborgo suo
suocero per li fatti della lega, e il fratello bastardo era cognato del
signore di Castelborgo, ch’era a’ confini del cammino ove il Gran Cane
dovea passare; costui avvisato da messer Frignano mise un aguato per
uccidere il Gran Cane, ma scoperto l’aguato, passò senza impedimento.
Come messer Frignano avea ordinato, a Verona tornarono novelle come il
Gran Cane era stato morto; ma innanzi che la novella venisse, messer
Frignano avea mandati fuori di Verona tutti i cavalieri soldati, salvo
coloro di cui s’era fidato, e che con lui s’intesero al tradimento.
Pubblicata la novella in Verona come il Gran Cane loro signore era
stato morto, il traditore con gran pianto fece incontanente, a dì 17 di
febbraio del detto anno, raunare il popolo, e a uno giudice, cui egli
avea informato, fece proporre in parlamento come il loro signore era
morto, e che ’l comune di Verona rimanea in gran pericolo senza capo,
avendo a vicino così possente signore com’era l’arcivescovo di Milano;
e aggiunse, che a lui parea che messer Frignano prendesse il loro
governamento. Il traditore ch’era presente, senza attendere ch’altri si
levasse a parlamentare, o ch’altra deliberazione si facesse, si levò
suso, e disse, che così prendeva e accettava la signoria. E montato a
cavallo, colle masnade che v’erano corse la terra, gridando, muoiano
le gabelle; e fece ardere i libri e gli atti della corte, e ruppono le
prigioni. E di subito il signore di Mantova vi mandò messer Feltrino,
e messer Federigo, e messer Guglielmo suoi figliuoli, e messer Ugolino
da Gonzaga tutti de’ signori di Mantova con trecento cavalieri. Il
signore di Ferrara ingannato del tradimento vi mandò messer Dondaccio
con dugento cavalieri; ma innanzi che tutti v’entrassono, il capitano
colla maggior parte di loro per contramandato si tornarono indietro
scoperto l’inganno. Messer Frignano ricevuta questa gente d’arme, e
accolti certi cittadini che ’l seguirono, da capo corse la terra: i
cittadini non si mossono, ed egli s’entrò nel palagio dell’abitazione
del signore. Messer Azzo da Coreggio ch’era in Verona se n’uscì non con
buona fama. Le guardie furono poste alle porte, e la terra s’acquetò, e
messer Frignano ne fu signore; la quale signoria il signore di Mantova
per ingegno, e quello di Milano per ingegno e forza si credette catuno
avere, come seguendo appresso diviseremo.


CAP. C.

_Come messer Bernabò con duemila barbute si credette entrare in Verona._

Il signore di Mantova avendo in Verona quattro tra figliuoli e
congiunti con trecento cavalieri, procacciava di mettervene anche per
esservi più forte che messer Frignano, a intenzione di tradire lui,
e di recare a se la signoria, ma non gli potè venire fatto, perocchè
sentì che l’arcivescovo di Milano, che vegghiava a questo effetto,
mandava messer Bernabò cognato del Gran Cane a Verona con duemila
cavalieri, temette di se, e non ebbe ardire di sfornire Mantova di
cavalieri; e così per la non pensata perdè quello che avea lungamente
provveduto. La novella del gran soccorso che venia da Milano, e
dell’apparecchiamento di quello di Mantova sentito a Verona, generò
sospetto a messer Frignano e a’ cittadini della città, e però presono
l’arme, e rafforzarono le guardie, e stettono in più guardia; onde i
signori che v’erano di Mantova non vidono modo di fornire loro corrotta
intenzione, e però si stettono, mostrandosi fedeli a messer Frignano e
alla guardia della città. In questo stante messer Bernabò con duemila
barbute e gran popolo giunse a Verona, mostrando di volere ricoverare
la signoria di Verona al cognato, credendo con questo trarre a se
l’animo de’ cittadini, e credendo che quelli ch’aveano mossa questa
novità a stanza dell’arcivescovo l’atassono entrare nella terra, e
però si strinse infino alle porte, e domandava l’entrata, la quale gli
fu negata; e non vedendo che dentro alcuno gli rispondesse, cominciò
a combatterla; ma vedendo il suo assalto tornare invano, e sentendo
la tornata di messer Gran Cane d’Alamagna, si partì del paese, e
tornossi a Milano mal contento de’ signori di Mantova, ed eglino peggio
contenti dell’arcivescovo, ch’aveva sconcio il loro tranello per quella
cavalcata, come poco appresso dimostrarono in opera catuna parte,
secondo che seguendo dimostreremo.


CAP. CI.

_Come messer Gran Cane racquistò Verona, e fu morto messer Frignano._

Quando messer Gran Cane cavalcava al marchese di Brandimborgo avea
con seco il fratello, e sospicando di novità quando sentì l’aguato
del signore di Castelborgo rimandò il fratello addietro, il quale
venendo nel paese, sentì come messer Frignano avea rubellata Verona,
e però se n’andò in Vicenza. La novella corse a messer Gran Cane, e
vennegli essendo egli col marchese; e turbato l’uno e l’altro, il
marchese francamente il confortò, offerendoli tutta la sua possa
a racquistare Verona: ma perchè l’indugio a cotali cose conobbe
pericoloso, di presente il fece montare a cavallo, apparecchiandoli
di subito cento barbute delle sue, e colla gente ch’egli aveva da se,
senza soggiorno, cavalcando il dì e la notte, se ne venne a Vicenza,
e là trovò il fratello, e trovovvi messer Manno Donati di Firenze
capitano di dugento cavalieri, che il signore di Padova avea mandati
in suo aiuto, e trovovvi della gente del marchese di Ferrara; e
sommosso il popolo di Vicenza a cotanto suo bisogno, gran parte ne
menò con seco; e la notte medesima, con seicento barbute e col popolo
di Vicenza se ne venne a Verona, e in sul mattino lasciò la strada,
e attraversando pe’ campi entrò in Campo marzio, che è fuori della
città ivi presso, murato intorno, e risponde a una piccola porta della
città, la quale meno ch’altra porta si solea guardare. Quivi s’affermò
messer Gran Cane, e mandò innanzi un Giovanni dell’Ischia di Firenze
la notte, che procacciasse d’entrare in Verona, e facesse sentire a’
confidenti cittadini di messer Gran Cane com’egli era di fuori in
Campo marzio, e accompagnollo d’uno confidente Tedesco. Costoro, non
avendo altra via, si misono a notare co’ cavalli per l’Adice per venire
infra la città ove mancava il muro, e in questo notare, il Tedesco
poco destro del servigio dell’acqua vi rimase affogato. Giovanni
dell’Ischia entrò nella terra, e andò informando e sommovendo gli
amici di messer Gran Cane, avvisando come avessono a venire a quella
porta in suo favore; i quali sentendo ivi fuori il loro signore, la
mattina vennono con le scuri alla porta, e spezzaronla. Nondimeno le
guardie ch’erano sopr’essa con le pietre e con le balestra da alto
francamente la difendevano, sicchè non vi lasciarono entrare alcuno.
Intanto il traditore messer Frignano essendo in sollecita guardia
del fratello, e ancora di messer Bernabò, che il dì dinanzi l’avea
assalito co’ suoi cavalieri, cavalcava intorno alla terra, e la mattina
era montato in certa parte onde potea vedere di fuori, e guardava se
messer Gran Cane venisse, che già non sapeva che fosse così dipresso,
e guardando inverso Campo marzio, vide la porta piccola di Verona
aperta, e dicendo, noi siamo traditi, francamente trasse con la gente
sua inverso quella porta per difendere l’entrata; ma innanzi che vi
giugnesse, il Gran Cane s’era tratto innanzi alla porta, e trattasi
la barbuta, e fattosi conoscere a coloro che la guardavano, dicendo,
io vedrò chi saranno coloro che mi contradiranno l’entrata della mia
terra, e conosciuto da loro, incontanente gli feciono reverenza, e
lasciarono entrare lui e la sua gente senza contasto. E sopravvenendo
messer Frignano, il trovò entrato nella città con la maggior parte
della gente, e avvisatolo, che bene il conosceva, nella piazza dentro
dalla porta, si dirizzò verso lui colla lancia per fedirlo di posta,
e tentare l’ultima fortuna: ma già era cominciato l’assalto tra i
cavalieri di catuna parte aspro e forte, sicchè vedendo un cavaliere di
quelli di messer Gran Cane mosso messer Frignano colla lancia abbassata
verso il suo signore, gli si addirizzò per traverso, e colla lancia il
percosse nella guancia dell’elmo per tale forza, come fortuna volle,
che l’abbattè del cavallo a terra. Messer Giovanni chiamato Mezza
Scala, vedendo messer Frignano abbattuto del destriere, scese del suo
cavallo, e disse, che che s’avvegna di Verona tu morrai delle mie mani,
e corsegli addosso, e con un coltello gli segò le vene, e lasciollo
morto a terra. Ed in quello baratto fu morto con lui messer Paolo della
Mirandola, e messer Bonsignore d’Ibra grandi conestabili. E morti
costoro, l’altra gente ruppe, e assai ve ne furono morti fuggendo. Le
porti della città erano serrate, e i cittadini sentendo il loro signore
dentro tutti tennero con lui, e però i forestieri che v’erano furono
presi e rassegnati a messer Gran Cane, il quale per la sua sollecita
tornata felicemente racquistò Verona e uccise i traditori. Che se al
fatto avesse messo indugio, non la racquistava in lungo tempo, o per
avventura non mai, sì si venia provvedendo alla difesa lo sterpone. E
questo avvenne il dì di carnasciale, a dì 25 di febbraio l’anno 1353.


CAP. CII.

_Come messer Gran Cane riformò la città di Verona, e fece giustizia de’
traditori._

Messer Gran Cane avendo racquistata Verona avventurosamente si fece
appresentare i prigioni, e diligentemente volle investigare la verità,
come i cittadini aveano acconsentito al traditore, e udita la sagacità
dell’inganno, comportò dolcemente l’errore del popolo. E raddirizzato
l’ordine al governamento della città, fece impiccare in sù la piazza di
mezzo il mercato di Verona il corpo di messer Frignano, e ventiquattro
caporali partefici al tradimento del fratello, tra’ quali fu Giovannino
Canovaro di Verona grande cittadino con quattro suoi figliuoli, e
Alboino della Scala suo consorto, e messer Alberto di Monfalcone
grande conestabile, e Giannotto fratello di madre di messer Frignano,
e due figliuoli di Tebaldo da Camino, e due medici de’ signori della
Scala, e il notaio della condotta, e altri uficiali infino al numero
sopraddetto. A prigione ritenne messer Feltrino da Mantova, e messer
Ugolino e messer Guglielmo suoi figliuoli, e messer Federigo suo
fratello, e Piero Ervai di Firenze, il quale era fatto podestà di
Verona per messer Frignano, il quale si ricomperò per non essere
impiccato fiorini diecimila d’oro. Guidetto Guidetti si ricomperò per
simile cagione fiorini dodicimila d’oro. Messer Giovanni da Sommariva
e Tebaldo da Camino vi rimasono prigioni, e a’ cavalieri soldati tolse
l’armi e’ cavalli, e feceli giurare di non essere mai contro a lui, e
lasciolli andare. A coloro che più singolarmente l’aiutarono in questo
fatto, come fu messer Manno Donati, e que’ dell’Ischia, e quelli di
Boccuccio de’ Bueri tutti cittadini di Firenze, ch’adoperarono gran
cose in sul fatto, provvide di possessioni de’ traditori, e molti altri
ebbono grazia da lui cittadini e forestieri. E rimaso libero signore
come di prima, aontato contro al signore di Mantova, avuta gente d’arme
dal marchese di Brandimborgo cavalcò sul Mantovano, e ruppe la lega, e
dissimulava trattato d’allegarsi con l’arcivescovo di Milano, insino
che le cose si ridussono a concordia per sollecita operazione de’
Veneziani, come al suo tempo innanzi racconteremo.


CAP. CIII.

_Come fu deliberato per la Chiesa l’avvenimento dell’imperadore in
Italia._

Avendo l’eletto imperadore prima veduto come i comuni di Toscana
l’aveano richiesto per farlo valicare in Italia, e da loro non s’era
rotto, e appresso era richiesto dalla lega de’ Lombardi, e con loro
tenea benevoglienza e trattato, e ancora l’arcivescovo avea appo
lui continovi ambasciadori che gli offeriano il loro aiuto alla sua
coronazione, per le quali cose considerò che agevolmente e senza
resistenza e’ potea valicare per la corona. E però sostenendo catuna
parte in speranza e in amore, mandò a corte di Roma ad Avignone per
avere licenza e la benedizione papale, e i legati e ’l sussidio
promesso dalla Chiesa per la sua coronazione. Gli ambasciadori furono
graziosamente ricevuti dal papa, e udita la domanda dell’eletto
debita e giusta, tenuti sopra ciò alquanti consigli e consistori, del
mese di febbraio del detto anno, fu deliberato per lo papa e per li
cardinali ch’egli avesse la licenza, e la benedizione, e i legati per
la sua coronazione; altro sussidio non gli promisono. E partiti gli
ambasciadori da corte, tra i cardinali ebbe divisione e tire di coloro
ch’avessono la legazione per venire con lui, e per le dette tire, e
perchè l’avvenimento non parea presto, si rimase la commessione de’
legati infino al tempo dell’avvenimento suo; onde si raffreddarono i
procacciatori, non sentendolo ricco da trarre da lui quello che la loro
avarizia prima si pensava.


CAP. CIV.

_D’un gran fuoco ch’apparve nell’aria._

Il primo dì di marzo, alle sei ore della notte, si mosse uno sformato
fuoco nell’aria, il quale corse per gherbino in verso greco, come
aveva fatto l’altro che prima era venuto col tremuoto, ma di lume e
d’infiammagione non fu molto minore. A questo seguitò grande secco,
perocchè infino al giugno non caddono acque che podere avessono di
bagnare la terra, per la qual cosa il grano e le biade cresciute il
verno e parte della primavera, e in buona speranza di ricolta, a tanto
erano condotte per lo secco, che se non fosse la manifesta grazia che
Madonna fece alla processione dell’antica tavola della sua effigie di
santa Maria in Pineta, come al suo tempo si diviserà, erano i popoli di
Toscana fuori di speranza di ricogliere grano, o biada o altri frutti
in quest’anno per nutricamento di quattro mesi; e però non ci pare
da lasciare in silenzio il caso di questo segno, per ammaestramento
de’ tempi avvenire. Seguitò ancora l’avvenimento dell’imperadore in
quest’anno in Italia e la sua coronazione, e avvenimento di grandi
terremuoti, come appresso racconteremo.


CAP. CV.

_Di tremuoti che furono._

In questo medesimo dì primo di marzo furono in Romania grandissimi
terremuoti, e nella nobile città di Costantinopoli abbatterono molti
grandi e nobili edificii e gran parte delle mura della città, con
grande uccisione d’uomini, e di femmine, e di fanciulli. E da Boccadone
infino a Costantinopoli, su per la marina, non rimase castello nè
città che non avesse grandissime rovine delle mura e degli edificii
con grande mortalità de’ suoi abitanti; per la qual cosa avvenne, che
i Turchi loro vicini sentendo i Greci spaventati, e senza potersi
racchiudere e salvare nelle fortezze, corsono sopra loro, e presonne
assai, e menaronli in servaggio: e alcuni castelli rifeciono e
afforzarono, e misonvi abitatori e guardie di loro Turchi; e appresso
accolsono grande esercito di loro gente, e puosonvi assedio per terra
a Costantinopoli, ch’era in divisione e in tremore, ma contro a’
Turchi s’unirono alla difesa; sicchè stativi alcuno tempo senza potere
acquistare la città, corsono le ville, e rubarono le contrade, e senza
avere resistenza fuori delle mura si tornarono in loro paese.


CAP. CVI.

_De’ fatti del monte._

La fede utile sopra l’altre cose, e gran sussidio a’ bisogni della
repubblica, ci dà materia di non lasciare in oblivione quello che
seguita. Il nostro comune, per guerra ch’ebbe co’ Pisani per lo fatto
di Lucca, si trovò avere accattati da’ suoi cittadini più di seicento
migliaia di fiorini d’oro; e non avendo d’onde renderli, purgò il
debito, e tornollo a cinquecentoquattro migliaia di fiorini d’oro
e centinaia, e fecene un monte, facendo in quattro libri, catuno
quartiere per se, scrivere i creditori per alfabeto, e ordinò con certe
leggi penali, alla camera del papa obbligate, chi per modo diretto o
indiretto venisse contro a privilegio e immunità ch’avessono i danari
del monte. E ordinò che in perpetuo ogni mese, catuno creditore dovesse
avere e avesse per dono d’anno e interesso uno danaio per lira, e che i
danari del monte ad alcuno non si potessono torre per alcuna cagione,
o malificio, o bando, o condannagione che alcuno avesse; e che i detti
danari non potessono essere staggiti per alcuno debito, nè per alcune
dote, nè fare di quelli alcuna esecuzione, e che lecito fosse a catuno
poterli vendere e trasmutare, e così a catuno in cui si trovassono
trasmutati, que’ privilegi, e quell’immunità, e quello dono avesse il
successore che ’l principale. E cominciato questo gli anni di Cristo
1345, sopravvenendo al comune molte gravi fortune e smisurati bisogni,
mai questa fede non maculò, onde avvenne che sempre a’ suoi bisogni
per la fede servata trovava prestanza da’ suoi cittadini senza alcuno
rammaricamento: e molto ci si avanzava sopra il monte, accattandone
contanti cento, e facendone finire al monte altri cento, a certo
termine n’assegnava dugento sopra le gabelle del comune, sicchè i
cittadini il meno guadagnavano col comune a ragione di quindici per
centinaio l’anno. Essendo i libri e le ragioni mal guidate per i notai
che non gli sapeano correggere, e avevanvi commessi molti errori e
falsi dati, si ridussono in mano di scrivani uomini mercatanti che gli
correggessono, e corressono molto chiaramente a salvezza del comune e
de’ creditori, avendo al continovo uno notaio che facea carta delle
trasmutagioni per licenza del vero creditore, e poi gli scrivani gli
acconciavano in su’ registri del comune, levando dall’uno e ponendo
all’altro. Di questi contratti de’ comperatori si feciono in Firenze
l’anno 1353 e 1354 molte questioni, se la compera era lecita senza
tenimento di restituzione o nò, eziandio che il comperatore il facesse
a fine d’avere l’utile che il comune avea ordinato a’ creditori, e
comperando i fiorini cento prestati al comune per lo primo creditore
venticinque fiorini d’oro, e più e meno com’era il corso loro,
l’opinione de’ teologi e de’ legisti in molte disputazioni furono
varie, che l’uno tenea che fusse illecito e tenuto alla restituzione,
e l’altro nò, e i religiosi ne predicavano diversamente: que’
dell’ordine di san Domenico diceano che non si potea fare lecitamente,
e con loro s’accostavano de’ romitani, e i minori predicavano che si
potea fare, e per questo la gente ne stava intenebrata. Era in questi
tempi in Firenze copia di maestri in teologia, fra i quali de’ più
eccellenti era maestro Piero degli Strozzi de’ frati predicatori, e
maestro Francesco da Empoli de’ minori; maestro Piero dicea che non
era lecito contratto, e predicavalo senza dimostrarne le ragioni
chiare; perchè maestro Francesco de’ minori avendo sopra ciò con grande
diligenza avute molte disputazioni con altri maestri in divinità,
e con dottori di legge e di decretali, al tutto chiarì, e tenne, e
predicò, e scrisse ch’era lecito, e senza tenimento di restituzione a
chi il facea, senza fare contro a sua coscienza; e le ragioni perchè
scrisse e mandò a tutte le regole, apparecchiato a mantenere quello
che predicato e scritto avea. Nondimeno i predicatori e’ loro maestri
non si rimossono della loro opinione, predicando che non si potea fare
lecitamente e senza restituzione; e della loro opinione non mostrarono
ragione, e contro alle scritte per maestro Francesco non contradissono
con alcuna ragione; e per questo a molti rimase in dubbio il detto
contratto, e molti l’ebbono per chiaro accostandosi alle ragioni del
maestro Francesco, e senza riprensione di loro coscienza vendevano e
comperavano, facendone traffico come d’un’altra mercatanzia. Se ’l
contratto si potea provare usurario, debito era a chi ’l predicava
di riprovare quello che si provava in contrario, per trarre la gente
d’errore; se lecitamente fare si poteva, considerato che gli uomini
sono cupidi a guadagnare, male era a recare loro in sospetto, e
contaminare le coscienze di quello che lecito era per non discrete
predicazioni.


CAP. CVI.

_Di certe rivolture di tiranni di Lombardia, e di più cose per lo
tradimento di Verona_

Detto abbiamo poco addietro come il Gran Cane della Scala si tenea aver
perduta Verona per operazione del signore di Mantova, ed era contro a
lui forte inanimato per lo fallo ch’egli avea fatto; essendo con lui
nella lega s’era rotto dalla lega degli altri, e trattava d’allegarsi
coll’arcivescovo di Milano e col marchese di Brandimborgo per far
guerra coll’arcivescovo insieme contro a Mantova, e l’arcivescovo molto
vi venia volentieri, e furono le cose tanto innanzi, che per tutto
corse la voce ch’ell’era fatta. Il comune di Vinegia conoscendo che
questa discordia poteva tornare a grande pericolo del loro comune e
degli altri loro collegati lombardi, mandarono di loro assentimento al
Gran Cane solenni ambasciadori, per rivocarlo alla lega e compagnia
ch’aveano insieme, e far fare al signore di Mantova l’ammenda del suo
fallo; e seguendo gli ambasciadori solennemente quello che fu loro
commesso, operarono tanto, che ’l signore di Mantova fece l’ammenda
come messer Gran Cane volle, e per la stima del danno ricevuto diede
trentamila fiorini d’oro a messer Gran Cane, i quali promise, e pagò
poi per lui il comune di Vinegia, e il signore di Mantova ne diè loro
in guardia tre buone castella: e per questo modo fu fatta la pace, e
lasciati di prigione que’ di Mantova, e messer Gran Cane tornò alla
lega com’era in prima. Essendo raffermata la lega, ne’ porti di Mantova
si trovò in un dì molta mercatanzia di Milanesi e d’altri distrettuali
dell’arcivescovo, e perocchè a stanza dell’arcivescovo il signore di
Mantova s’era mosso a far quello onde gli era convenuto fare ammenda di
fiorini trentamila d’oro, di fatto fece arrestare tutto, e ripresesi
sopra i Milanesi e distrettuali dell’arcivescovo di più che non
restituì al signore di Verona, la qual cosa l’arcivescovo e’ suoi si
recarono a grande onta.


CAP. CVII.

_Del processo della grande compagnia di fra Moriale della Marca._

Tornando alla nuova tempesta di fra Moriale e di sua compagnia, rimasi
nella Marca dopo la partita di messer Malatesta dall’assedio di
Fermo, cominciarono a cavalcare il paese e fare in ogni parte preda,
e vinsono per forza Mondelfoglio, e le Fratte, e san Vito, e sei
altre castelletta nel paese, e scorsono a Iesi, e rubarono i borghi
e predarono il paese. Appresso combatterono Feltrino e vinsonlo per
forza, e uccisonvi da cinquant’uomini, e perch’era pieno d’ogni bene
da vivere vi dimorarono un mese. E in fra questo tempo ebbono Monte
di Fano, e Monte di Fiore, e più altre castella d’intorno per paura
feciono i loro comandamenti. Per la fama delle grandi prede che faceva
la compagnia, molti soldati ch’aveano compiute le loro ferme, senza
volere più soldo traevano a fra Moriale, e assai in prova si facevano
cassare per essere con lui, ed egli li faceva scrivere, e con ordine
dava a catuno certa parte al bottino, e tutte le ruberie e prede
ch’erano venali facea vendere, e sicurava i comperatori, e facevali
scorgere lealmente, per dare corso alla sua mercatanzia. E ordinò
camarlingo che ricevea e pagava, e fece consiglieri e segretari con
cui guidava tutto; e da tutti i cavalieri e masnadieri era ubbidito
come fosse loro signore, e mantenea ragione tra loro, la quale faceva
spedire sommariamente. E così ordinati cavalcarono, e mutavano paese, e
vennono a Montelupone, il quale per paura s’arrendè loro, e stettonvi
venti dì; e raunata ivi la preda fatta nel paese e la sostanza
del castello, ogni cosa ne trassono senza far male agli uomini, e
cavalcarono alla marina e presono Umana, e combatterono Orivolo, e non
l’ebbono, e da Umana andarono sopra Ancona, e presono la Falconara
a patti salve le persone. E in que’ dì ebbono otto castella che
s’arrenderono loro in sull’Anconitano, fuggendo le persone, e lasciando
le terre e la roba alla compagnia. Appresso tornarono sopra Iesi, e per
forza ebbono Alberello ed un altro castello, e tutto recarono in preda,
e poi andarono a Castelficardo pieno di molta vittuaglia, e quello
combattendo vinsono per forza. E del mese di marzo presono il castello
delle Staffole pieno di molto vino, ed il Massaccio e la Penna. E per
tutto quel paese il residuo del verno sparsono la loro irreparabile
tempesta, rubando e uccidendo, e facendo ogni sconcio male a’ paesani,
e singolarmente più a’ sudditi di messer Malatesta, avendo delle sue
terre quarantaquattro castella in loro servaggio, e avendo stadico un
figliuolo del capitano di Forlì, e Gentile da Mogliano, per li soldi
che promessi aveano alla detta compagnia.


CAP. CVIII.

_Come il legato prese Toscanella._

In quest’anno del mese di marzo, il cardinale di Spagna legato del papa
facendo guerra col prefetto di Vico, per trattato gli tolse Toscanella,
e questo fu il primo acquisto che il legato facesse contro a lui:
dappoi seguitarono le cose a maggiori fatti, come seguendo nostra
materia diviseremo. In questi dì, il marchese di Ferrara parendogli
essere debole nella nuova signoria, perchè Francesco marchese, il
quale si tenea dovere di ragione essere signore, gli s’era rubellato,
o che trovasse alcuno trattato nella città contro a se, o ch’egli il
contraffacesse, a che si diè più fede, cacciò di Ferrara de’ suoi
fratelli e alquanti de’ maggiori cittadini, confinandoli fuori del suo
distretto, e cominciò a stare più fornito di gente forestiera, e in
maggiore guardia.


CAP. CIX.

_Come messer Malatesta si ricomperò dalla compagnia._

Essendo la compagnia di fra Moriale cresciuta di cavalieri e di
masnadieri, e nutricata il verno sopra le terre che distruggea,
messer Malatesta da Rimini, avvisato e provveduto in fatti di guerra,
considerando la gente della compagnia, e la loro troppa sicurtà
presa per non avere avversario, e il luogo dov’erano e il loro
reggimento, pensò, che dove i comuni di Toscana lo volessono atare,
ch’egli vincerebbe la detta compagnia; e non parendogli materia da
commettere ad ambasciadori, in persona venne a Perugia, e poi a Siena,
e appresso a Firenze, e mostrò a ciascun comune il pericolo che potea
loro venire di quella compagnia se contra loro non si riparasse, e
domandava a catuno comune aiuto di gente d’arme, e dove dato gli
fosse, con ottocento barbute di buona gente ch’egli avea da se, e col
suo popolo e col vantaggio ch’avea intorno a loro delle sue terre,
promettea di rompere e di sbarattare la compagnia in breve tempo;
e questo dimostrava per vere e manifeste ragioni; ma catuno comune
avendo la tempesta da lungi se ne curava poco. I Perugini che furono
prima richiesti, dissono, che in ciò seguiterebbono la volontà de’
Fiorentini, e in questo modo risposono anco i Sanesi. E venuto messer
Malatesta colle lettere de’ detti comuni a Firenze, i Fiorentini udita
la sua domanda gli diedono dugento cavalieri, i quali menò con seco
fino a Perugia. I Perugini e’ Sanesi non vollono attenere la loro
promessa, e però i cavalieri de’ Fiorentini si tornarono addietro.
Messer Malatesta vedendosi abbandonato dall’aiuto de’ comuni di
Toscana, e che tempo era che la compagnia potea procacciare altrove,
trattò con loro, e venne a concordia di dare fiorini quarantamila d’oro
alla compagnia, parte contanti, e degli altri li sicurò, dando loro per
istadico il figliuolo, e si partirono del suo distretto, e promisono
di non tornarvi infra certo tempo. E fatto l’accordo, e partita
la compagnia, messer Malatesta cassò quasi tutti i suoi soldati,
i quali di presente s’aggiunsono alla compagnia; la quale essendo
molto cresciuta di baroni, e di conti e di conestabili, si cominciò a
chiamare la gran compagnia, e tribolando la Marca, e la Romagna, e il
Ducato, innanzi che di là si partissono rifermarono la loro compagnia
per certo tempo, e tutti la giurarono nelle mani di messer fra Moriale.
E benchè fra loro fossono grandi baroni alamanni, tutti vollono che il
titolo della compagnia, e la capitaneria fosse in messer fra Moriale,
ma dieronli quattro segretari de’ cavalieri, che l’uno fu il conte di
Lando, e un barone di gran seguito ch’avea nome Fenzo di... e il conte
Broccardo di.... e messer Amerigo del Canaletto; e de’ masnadieri
quattro conestabili italiani. In costoro era la deliberazione
dell’imprese e il segreto consiglio, e feciono altri quaranta
consiglieri, e un tesoriere a cui venia tutta l’entrata delle loro
prede, e questi pagava e prestava a’ comandamenti del capitano. Dato
l’ordine, il capitano era ubbidito da tutti come fosse l’imperadore, e
facea la notte cavalcare di lungi dal campo venticinque o trenta miglia
ov’egli comandava, e il dì tornavano con grandi prede, e ogni cosa
fedelmente rassegnavano al bottino. E perocchè quasi quanti conestabili
avea in Italia al soldo de’ signori e de’ comuni aveano parte di loro
masnade nella compagnia, erano sì baldanzosi, che di niuna gente di
soldo temeano, e però tutti i comuni minacciavano se non dessono loro
denari di venire sopra loro. E mandarono ambasciadori nel Regno, ed
ebbono promissione dal re Luigi di quarantamila fiorini d’oro, i
quali non mandò loro, di che cari gli feciono poi costare. Ebbono dal
capitano di Forlì e da Gentile da Mogliano trentamila fiorini d’oro, e
da messer Malatesta quarantamila. Ed essendo richiesti dall’arcivescovo
di Milano di volerli conducere a suo soldo contro alla lega, e da
quelli della lega contro all’arcivescovo, catuno teneano in speranza e
con niuno si fermavano, e anche teneano trattato col prefetto di Vico
contro al legato, e però non si potea sapere che dovessono fare, e
molto manteneano bene loro credenza. E in fine del mese di maggio 1354
se ne vennono a Fuligno, e dal vescovo ebbono mercato d’ogni vittuaglia
abbondevolmente. Lasceremo ora la gran compagnia che n’è assai detto, e
non senza debita scusa, per la grande e pericolosa novità che ne seguì
in Italia, e diremo dell’altre cose che prima ci occorrono a raccontare.


CAP. CX.

_D’un fanciullo mostruoso nato in Firenze._

In questo verno del detto anno nacque in Firenze nel popolo di san
Piero Maggiore un fanciullo maschio figliuolo d’uno de’ maggiori
popolari di quello popolo, ch’avea tutte le membra umane dal collo
a’ piedi, e il viso suo non avea effigie umana; la faccia era tutta
piana senza bocca, e avea un foro per lo quale messo lo zezzolo della
poppa traeva il latte, e poppava, e nella superficie della testa al
diritto, sopra dove doveano essere gli occhi avea due fori: e’ vivette
più giorni, e fu battezzato, e seppellito in san Piero Maggiore. E
poco appresso una gentile donna moglie d’un cavaliere avendo fatto un
fanciullo un mese dinanzi, partorì un’altra materia di carne a modo
d’un cuore di bue, di peso di libbre quindici, con alcuni dimostramenti
ma non chiari d’effigie umana, senza distinzione di membri, e come
questo ebbe partorito, incontanente morì la donna.


CAP. CXI.

_Come furono cacciati i guelfi di Rieti e da Spoleto._

De mese d’aprile, del detto anno 1354, i guelfi di Rieti avendo il
governamento della città, e podestà e capitano dal re Luigi, montati
in superbia per animo di parte oltraggiavano i ghibellini di quella
terra, e tanto montarono gli oltraggi, ch’e’ guelfi mossono romore per
cacciare i ghibellini, e catuna parte fu sotto l’arme, e di cheto senza
fare altra novità s’acquetarono a quella volta; e nondimeno catuna
parte rimase in gran sospetto e riguardo l’uno con l’altro, e in questo
modo erano stati lungamente. Avvenne che i guelfi, avendo a loro stanza
gli uficiali della terra, con ordine fatto, una domenica mattina a dì
20 d’aprile subito presono l’arme e corsono alla piazza, gridando:
muoiano i ghibellini. I cittadini di quella parte temendo del subito e
non pensato romore, francamente s’armarono e corsono alla piazza per
difendersi, e quivi cominciò aspra e crudele battaglia, e senza alcuno
riguardo uccideva e fediva l’uno l’altro, e durò assai, che niuno
perdeva di suo terreno; in fine ghibellini disperati di loro salute
ruppono una barra incatenata che gli dividea da’ guelfi, e con grande
empito d’amaro cuore assalirono i guelfi per sì fatto modo, che gli
ruppono, e senza ritegno gli seguitarono uccidendone quanti giugnere ne
poteano. E in questa rotta furono morti venticinque cittadini di nome
e assai più degli altri, e molti per campare si gittarono nel fiume, e
sommersi annegarono in quello. I ghibellini seguendo loro avventurato
caso cacciarono i rettori che v’erano per lo re Luigi, e rimasi signori
della città riformarono il reggimento di quella a loro volontà, e per
questa novità di Rieti furono cacciati di Spoleto i caporali guelfi che
v’erano, ma non con battaglia nè a furore di popolo.




LIBRO QUARTO

_Comincia il quarto libro, e prima il Prologo._


CAPITOLO PRIMO.

Assai si può alcuna volta comprendere per gli effetti delle cose
mondane, che il senno aggiunto alla nobiltà dell’animo, all’altezza
dello stato, alla ricchezza e potenza reale, operato con piena
provvidenza, fornito e apparecchiato di grandissime forze, non puote
pervenire nè acquistare, eziandio con sommo studio e con lieve
resistenza quelle cose che con giusta causa l’appetito ha richiesto, le
quali, volto il tempo pochi anni, e mutato il principe per successione,
con certo mancamento di tutte le predette cose, per altre non
provvedute vie della variata fortuna, trovarsi lievemente vittorioso in
quelle. Onde presumere certa confidenza di se, per senno, o per virtù,
o per potenza, alcuna volta con grave turbazione d’animo si trova
ingannato; perocchè non è in potestà degli uomini il consiglio e la
volontà di Dio. E avendoci già condotta la sua materia al cominciamento
del quarto libro, alcuno certo e manifesto esempio alle predette cose
in prima ci s’offera a raccontare.


CAP. II.

_Comparazione dal re Ruberto al re Luigi._

Manifesto fu appresso la morte del re Ruberto di Gerusalemme e di
Cicilia, il quale avea regnato trentatrè anni e mesi, il cui pari ne’
suoi tempi tra’ principi de’ cristiani non si trovò di sapienza e
d’intelletto, in virtù e in vita onesta, e in adornamento di bellissimi
costumi, pieno di ricchezze, fornito di grande e nobile cavalleria di
suoi baroni e sudditi, apparecchiato di navili sopra gli altri signori,
avendo dirizzato l’animo con sommo studio a racquistare l’isola di
Cicilia, la quale di ragione s’apparteneva alla sua signoria come
principale membro del suo reame, con continovi trattati, con spessi e
diversi assalimenti, con generali armate, guidate dalla sua persona,
e dal figliuolo e da altri, di centoventi e di centosessanta galee,
con molto altro navilio per volta e di più e di meno, con duemila e
più cavalieri per armata alcuna volta e popolo senza numero, per molti
anni cercato di racquistare la detta isola, o d’avere alcuna terra
o porto in quella per potere alquanto appagare l’animo suo, la qual
cosa fatta mai non gli venne con alcuna perfezione; e il re Luigi
suo nipote intitolato di quel medesimo regno da santa Chiesa, povero
d’avere e di consiglio, e non ubbidito da’ suoi regnicoli, impotente di
gente d’arme, mal destro a potere reggere o guardare il suo reame, non
che avesse potuto cercare a racquistare suo reame della Cicilia, non
sufficiente d’armare dieci galee, nè di reprimere un solo suo barone
a quel tempo; ma le divisioni e sette crudeli e mortali de’ baroni
dell’isola, Catalani e Italiani, come già è detto, aveano a tanto
condotto l’isola, che di gran parte fu fatto signore, come appresso
racconteremo.


CAP. III.

_Come gran parte dell’isola di Cicilia venne all’ubbidienza del re
Luigi._

Avendo raccontato addietro molte volte del male stato dell’isola di
Cicilia, al presente ci occorre a dire come per la detta cagione don
Luigi figliuolo di don Pietro, a cui s’appartenea d’essere signore,
avea trattato accordo col re Luigi, ed erano venuti a concordia che
si dovesse nominare re di Trinacria, e riconoscere la Cicilia dal re
Luigi e fargliene omaggio, e dargliene ogni anno certa somma sopra il
censo della Chiesa per suo omaggio; e a questo s’erano accordati, ma
non aveano ancora piuvicata la pace nè fatte l’obbligazioni. In questo
stante, il conte Simone di Chiaramonte capo della setta degl’Italiani,
il quale aveva in sua forza molte città e castella dell’isola, avendo
anche lungamente tenuto trattato col re Luigi acciocchè la concordia
del re non si facesse, pervenne al suo trattato con l’opere. Ed essendo
allora l’isola in gran fame, promise a’ suoi soccorso di vittuaglia e
forte braccio alla loro difesa: i popoli per l’inopia gli assentirono,
e il re Luigi si fermò con lui. E facendo suo isforzo, mandò messer
Niccola Acciaiuoli grande siniscalco, ch’era stato menatore di questo
trattato, con cento cavalieri e con quattrocento fanti di soldo in su
l’isola, con sei galee e due panfani, e tre legni di carico, e trenta
barche grosse cariche di grano e d’altra vittuaglia. Prima fu dato
loro il forte castello di Melazzo, ove lasciò cinquanta cavalieri e
cento fanti, e appresso con tutto il navilio e col resto della gente
dell’arme se n’andò a Palermo, e con gran festa fu ricevuto da’
Palermitani, che per fame più non aveano vita, e prese la signoria
della città di Palermo e la guardia del castello con quella gente
ch’egli avea, e delle castella e del suo distretto. E incontanente
le sette degl’Italiani fece rubellare a don Luigi e alla parte de’
Catalani, e seguirono quelli di Chiaramonte, dandosi al re Luigi la
città di Trapani, e quella di Saragozza, Girgenti, la Licata, Mazzara,
Marsala, Castro Gianni, e molte altre terre e castella, che in tutto
furono tra città e buone terre e castella centododici, alle quali il
detto re Luigi per povertà di gente e di danari non potè mandare aiuto
d’alcuna forza di gente d’arme oltre a quella ch’era in Palermo e in
Melazzo; ma tanta era l’impossibilità dell’altra parte, che la cosa
rimase senza movimento di altra gente alcuno tempo. Alla parte del
re Luigi rispondeva la Calabria, portando loro vittuaglia ond’elli
aveano gran bisogno, e questo gli sostenea in fede col detto re Luigi.
È vero che fu biasimato di non avere tenuto fede a don Luigi del
trattato ch’avea fatto con lui per pace dell’isola, e la scusa del re
fu, dicendo, che non gli avea attenuti i patti. Il vero rimase nel
suo luogo, e il fatto seguì come narrato abbiamo. Questa novità fu
nell’isola a dì 17 d’aprile 1354.


CAP. IV.

_Come l’arcivescovo cominciò guerra contro a’ collegati di Lombardia._

Vedendo l’arcivescovo di Milano che il comune di Vinegia avea rannodata
e riferma la lega tra i Lombardi, innanzi che fossono forniti di
gente d’arme, essendone egli a destro, fece muovere da Parma duemila
barbute e gran popolo e scorrere infino a Modena, per tornare addietro
e assediare Reggio; e nel Modenese trovarono cavalieri della lega
ch’andavano a Reggio i quali tutti presono. E tornati a Reggio,
l’assediarono del detto mese d’aprile, e all’assedio stettono poi
lungamente con più bastite, e quelli della lega per lungo tempo non
ebbono podere di levarlone; ma la città sostennono e difesono, sicchè
non l’ebbe.


CAP. V.

_Come il re d’Ungheria passò con grande esercito contra un re de’
Tartari._

In quest’anno e in questo medesimo tempo, Lodovico re d’Ungheria
accolse suo sforzo, e di quello di Pollonia e di quello di Prosclavia
suoi uomini, e apparecchiato grande carreggio di vittuaglia, con
dugento migliaia di cavalieri andando quindici dì per luoghi diserti
con grande travaglio, passò nel reame d’un gran re della gesta de’
Tartari. E giunto nel reame di colui, essendo per cominciare a fare
danno nel paese, il re di quello paese, ch’era assai giovane, mandò
pregando quello d’Ungheria che gli desse licenza che con poca compagnia
potesse venire a lui sicuramente, e impetrata la licenza, venne a lui
con cento baroni molto adorni riccamente apparecchiati; e fatta la
riverenza, domandò il re d’Ungheria perchè egli era venuto con forza
d’arme nel suo reame, e quello ch’e’ volea da lui. Il re gli disse,
ch’era venuto sopra lui perchè non era cristiano, e che volea tre cose:
la prima, che divenisse cristiano con la sua gente: la seconda, che lo
riconoscesse per suo maggiore: la terza, che in segno d’omaggio gli
desse ogni anno certo tributo, ed egli sarebbe suo protettore. E il
giovane disse: vedi re d’Ungheria, la mia forza è troppo maggiore della
tua, solo del mio reame senza l’aiuto de’ miei maggiori; e faccioti
certo, che condotto se’ in parte, che s’io volessi gran vittoria potrei
averla di te e della tua gente: ma perocch’io ho animo di divenire
cristiano, accetto di volere fare le tue domande, e intendo di farle
a tempo col tuo aiuto e del papa; e rimasi in concordia, fece grande
onore al re d’Ungheria, e accompagnollo fino a’ confini del suo reame.
Ma in quello venire, per invidia i grandi baroni d’Ungheria non gli
feciono onore, per impedire che il loro re per l’acquisto di costui non
divenisse grande di soperchio, e fu materia di grande sconcio del buon
volere ch’aveva il re de’ Tartari, e dell’intenzione del re d’Ungheria.


CAP. VI.

_De’ grilli ch’abbondarono in Barberia e poi in Cipri._

In quest’anno abbondarono in Barberia, a Tunisi e nelle contrade vicine
tanta moltitudine di grilli che copersono tutto il paese, e rosono e
consumarono tutte l’erbe vive che trovarono sopra la terra, e del puzzo
che uscia della loro corruzione si corruppe tanto l’aria del paese,
che ne seguitò grande mortalità negli uomini, e gran fame a tutta la
provincia. E questa medesima pestilenza di grilli nel seguente anno
occupò l’isola di Cipri per sì sconcio modo, che le strade e i campi
n’erano pieni, alti da terra un mezzo braccio e più, e guastarono ciò
che v’era di verde. E per cessare la pestilenza della loro corruzione
il re fece per decreto, che ogni uomo grande e popolare, barone e
prelato, cittadino e contadino, ne dovesse rassegnare certa misura
agli ufficiali eletti sopra ciò per lo re, i quali feciono fare per
campi grandi fosse, ove gli metteano e ricoprivano. E per questa legge
i villani si dispuosono a fare loro civanza, e patteggiarono con gli
uomini ch’aveano a fare il servigio che comandato e imposto gli era,
e aveano della misura certo prezzo, e rassegnavanli per nome di colui
che gli avea pagati agli uficiali deputati sopra ciò, i quali teneano
il conto di catuno; e durò questa maladizione in quell’isola parecchi
anni. Con tutto l’argomento che fu utilissimo ad alleggiare i campi e
cessare la corruzione, fu grande noia e confusione a tutto il paese.


CAP. VII.

_D’una notabile maraviglia della reverenza, della tavola di santa Maria
in Pineta._

Essendo per influenza di costellazione e di segni avvenuti in cielo
in quest’anno continovato tre mesi o più, nel tempo che le biade
hanno maggiore bisogno delle piove, continovato secco, erano quelle
già in tutta Toscana aride e in estremi, da sperare sterilità e
fame: i Fiorentini temendo di perdere i frutti della terra ricorsone
all’aiutorio divino, facendo fare orazioni e continove processioni
per la città e per lo contado, e quante più processioni si faceano
più diventava il dì e la notte sereno il cielo. I cittadini vedendo
che questo non giovava, con grande divozione e speranza ricorsono
all’aiuto di nostra Donna, e feciono trarre fuori l’antica figura di
nostra Donna dipinta nella tavola di santa Maria in Pineta, e a dì 9 di
maggio 1354, fatto apparecchiamento per lo comune di molti doppieri, e
mosso il chericato con tutte le religioni, col braccio di messer san
Filippo apostolo, e con la venerabile testa di san Zanobi, e con molte
altre sante reliquie, quasi tutto il popolo uomini e donne e fanciulli,
co’ priori e con tutte le signorie di Firenze, sonando le campane del
comune e delle chiese a Dio lodiamo, andarono incontro alla detta
tavola infino fuori della porta di san Piero Gattolino: e la detta
tavola guardavano e conducevano quelli della casa de’ Buondelmonti
padroni della detta pieve reverentemente con gli uomini del piviere. E
giunto il vescovo con la processione, e con le reliquie e col popolo
alla santa figura, con grande reverenza e solennità la condussono
fino a san Giovanni, e di là fu condotta a san Miniato a Monte, e poi
riportata nel suo antico luogo a santa Maria in Pineta. Avvenne, che in
quella giornata continovando la processione il cielo empiè di nuvoli,
e il secondo dì sostenne il nuvolato, che per molte volte prima s’era
continovo per la calura consumato, il terzo dì cominciarono a stillare
minuto e poco, e il quarto a piovere abbondantemente, e conseguì l’uno
dì appresso l’altro sette dì continovi un’acqua minuta e cheta che
tutta s’impinguava nella terra, in singolare e manifesto beneficio di
quello che bisognava a racquistare le biade e’ frutti; e non fu meno
mirabile dono di grazia per l’ordinata e utile piova, che per la piova
medesima. Avvenne, che dove si stimava sterilità grande per la ricolta
prossima a venire, conseguì ubertosa di tutti i beni che la terra
produce.


CAP. VIII.

_Come il vicario di Bologna mando l’oste sopra Modena con due quartieri
di Bologna._

Essendo cominciata la guerra tra l’arcivescovo e la lega de’ Lombardi,
messer Giovanni da Oleggio vicario dell’arcivescovo nella città di
Bologna, a dì 11 di maggio del detto anno, mandò sopra la città di
Modena ottocento cavalieri di soldo, e due quartieri di Bologna,
i quali v’andarono sforzati e di mala voglia; e da Parma vi mandò
l’arcivescovo duemila barbute; e giunti a Modena corsono il paese,
ardendo e guastando il contado, e poi si puosono ad assedio alla città
molto di presso. Ed essendovi stati fino all’uscita di maggio, temendo
della gran compagnia di fra Moriale ch’era in Toscana, e davano voce
d’andare a Bologna, subitamente abbandonarono l’assedio, e sconciamente
con alcuno danno tornarono a Bologna e a Parma, avendo a’ Modenesi
fatto danno assai.


CAP. IX.

_Come il legato e i Romani guastarono il contado di Viterbo._

Del detto mese di maggio, del detto anno, vedendo il legato la
contumacia e la malizia del prefetto da Vico, e che la sua superbia
ogni dì montava in vergogna di santa Chiesa, provvide che contro a
lui bisognava altre operazioni che suono di campane e fumo di candele
spente. E però accolse gente d’arme, tanto ch’ebbe milletrecento
cavalieri di soldo, e richiese il popolo di Roma per fare il guasto
sopra la città di Viterbo, i quali Romani per grande animo ch’aveano
di fare danno a’ Viterbesi, essendo la gente del legato sopra Viterbo,
vi mandarono diecimila uomini, e aggiunti con le masnade del legato,
in pochi dì feciono assai gran danno intorno a Viterbo. E saziata in
parte la volontà del popolo romano si tornarono a Roma: e il legato
abbattuto alcuna parte dell’orgoglio del prefetto, e conturbato l’animo
de’ cittadini contro al tiranno, se ne tornò con la sua gente a
Montefiascone senza alcuno impedimento.


CAP. X.

_Come il prefetto s’arrendè al legato liberamente._

Il legato del papa avendo fatto guastare intorno a Viterbo, seguendo
d’abbattere il prefetto, sentendolo in Orvieto vi cavalcò con tutta la
sua gente d’arme, e pose l’assedio alla città strignendola intorno con
più battifolli, facendo correre ogni dì infino alle porti. Il prefetto
che v’era dentro mal veduto da’ cittadini, ed avea cercato di volere
dare per moglie la figliuola sua al fratello di fra Moriale con gran
dote per avere aiuto della sua compagnia, e averne perduta la speranza
d’ogni altro soccorso, si pensò per l’odio che i cittadini d’Orvieto e
di Viterbo gli portavano che un dì a furore di popolo sarebbe morto o
dato preso al legato, e tosto gli sarebbe venuto fatto per la piccola
forza che da se avea, e perchè gli Orvietani erano guelfi e uomini di
santa Chiesa, e mal volontieri sosteneano l’assedio, per la qual cosa
come uomo savio e avveduto de’ casi del mondo, non sapendo vedere altro
rimedio a’ fatti suoi, si dispose a volere accordo col legato, e per
questo acchetò gli animi de’ cittadini; e incontanente mandò al comune
di Perugia che mandassono alcuno ambasciadore al legato, che per le
loro mani voleva fare l’accordo con lui. Il comune vi mandò solenni
ambasciadori a ciò fare, ma il legato altre volte ingannato da lui e
da’ suoi baratti non li volle udire, e con ogni sollecitudine stringeva
la terra più l’un dì che l’altro, e a niuno patto si voleva recare
col prefetto. E stringendo la paura il prefetto, mandò il figliuolo
al legato dicendo, che gli piacesse venire per la città, e ricevere
il prefetto senza alcuno patto alla sua misericordia. L’altra mattina
venne il legato colla sua gente a Orvieto, e il prefetto a piede con
molti cittadini gli venne incontro fuori della città bene un miglio, e
giunto a lui, si gittò a’ piedi del cavallo ginocchione domandandogli
misericordia, rendendo se e tutte le terre che teneva di santa Chiesa
alla sua volontà. Il legato il fece stare alquanto ginocchione, e
poi gli comandò che montasse a cavallo, e montato dietro a lui se
n’entrarono in Orvieto, ove il legato fu ricevuto con grande festa e
allegrezza da’ cittadini. E appresso mandò il legato a Viterbo, e fugli
renduta la città e le castella, e così tutte l’altre terre che tenea
il prefetto, e il prefetto e ’l figliuolo rimasono appresso del legato
col loro patrimonio, e oltre a ciò gli diè il legato per certo tempo la
signoria della città di... terra di buona rendita per la pastura delle
bestie.


CAP. XI.

_Come il popolo di Bologna si levò a romore per avere loro libertà, e
fu in maggiore servaggio._

Del mese di giugno del detto anno, messer Giovanni da Oleggio vicario
di Bologna essendo assicurato de’ fatti della compagnia intendeva
di riporre l’oste a Modena, e fece comandamento a due quartieri
di Bologna che s’apparecchiassono dell’armi, e a mille uomini di
catuno degli altri due quartieri, per andare nell’oste a Modena. I
cittadini si gravavano di questo fatto per due cagioni, l’una, perchè
parea loro troppo aspro servaggio essere mandati nell’oste a modo di
soldati senza soldo, e l’altra, che que’ di Modena erano loro vicini
e antichi amici. E però venuto il termine assegnato, il signore fece
sollecitare la gente co’ suoi bandi e stormeggiare le campane, ma
però niuno s’armava o facea vista di volere andare, e reiterati i
bandi con grandi pene, cominciò il popolo a mormorare, e appresso a
dolersi l’uno con l’altro nelle vie e nelle piazze. In questo stante
cominciarono alcuni a gridare popolo popolo; e udito il romore catuno
prese l’arme, e gran parte del popolo trasse a casa i Bianchi. Il
dì era venuto da ricoverare loro franchigia: perchè sentendo messer
Giovanni da Oleggio il popolo armato contro a se impaurì sì forte,
che non sapea che si fare, e racchiusesi nel suo castello. I soldati
forestieri non faceano resistenza al popolo armato e commosso, e gran
parte avrebbe seguito il popolo per paura di loro; nondimeno per non
essere morti nè rubati nella terra, si ridussono e ingrossavano alla
fortezza del tiranno, essendo il popolo a casa i Bianchi. Messer Iacopo
uomo di grande autorità, pro’ e ardito, capo di quella casa, montato a
cavallo armato, e inviato verso la piazza col popolo, ove non avrebbe
trovato contasto, che non v’era, e il popolo avrebbe preso ardire, e
cacciato il tiranno, e assediatolo nel castello e presolo, che non
v’era rimedio, e quella città tornava in libertà, ma non erano ancora
puniti i loro peccati. E però avvenne, che andando messer Iacopo de’
Bianchi col popolo infocato verso la piazza, il genero di messer Iacopo
gli si fece incontro maliziosamente, ch’era de’ rientrati in Bologna,
e amava il tiranno, e con mendaci parole gli mostrò, che l’andare alla
piazza era di gran pericolo a lui e al popolo. Il cavaliere invilì
dando fede alle parole del genero, e diè la volta, e tornossi a casa, e
il popolo perdè e raffreddò il furore, e cominciò catuno ad abbandonare
le vie e le piazze ov’erano ragunati per le vicinanze, e tornarsi
alle proprie case. Il Bocca de’ Sabatini e altri di nuovo tornati
in Bologna per paura de’ loro avversari cittadini presono l’armi, e
montarono a cavallo e andarono al tiranno, dicendo, che ’l furore del
popolo era tornato in paura, e che avendo le sue masnade a cavallo e a
piè correrebbono la terra senza trovare contasto. Il tiranno vedendo
questi cittadini prese ardire, e diè loro cavalieri e masnadieri, e
rimasesi nel castello in buona guardia. Costoro corsono la terra,
gridando, viva il capitano, e in niuna parte trovarono resistenza o
contasto, ma vilissimamente i cittadini posono giù l’armi. Il signore
ripreso l’ardire sentendo disarmato il popolo, mandò sue genti a casa
i Bentivogli capo de’ beccari, ch’erano di gran podere nel popolo, e
presine alquanti di loro fece rubare le case, e gli altri si fuggirono.
Appresso mandò e fece pigliare messer Iacopo de’ Bianchi e un altro suo
consorto, e molti altri grandi cittadini, e senza troppa dilazione o
processi fece a messer Iacopo e al consorto tagliare la testa: e questo
gli avvenne per voler credere al consiglio del genero più che alla sua
apparecchiata salute e del suo popolo; appresso fece decapitare uno
de’ Gozzadini valente uomo, e a più de’ Bentivogli e ad altri grandi
popolani, che in tutto a questa volta furono trentadue, e molti ne
ritenne in prigione, de’ quali parte ne condannò in danari, e un’altra
a’ confini come a lui piacque. E avendosi cominciato a involgere nel
cittadinesco sangue, divenne crudele e di maggiore furore contro a’
suoi sudditi; onde i cittadini temeano sì forte, che non ardivano a
pena nelle loro case a favellare. Nondimeno per lo caso avvenuto, a
lui entrò tanta paura in corpo, che molti mesi stette rinchiuso nel
castello, e continuava ad accrescere gente, e fare maggiore guardia
nella città, e i cittadini tenea sotto più aspro giogo, come leggendo
si potrà trovare.


CAP. XII.

_Come fu tolta l’arme al popolo di Bologna._

Pochi dì appresso il tagliamento de’ cittadini di Bologna, il tiranno
mandò per la città che in fra certi dì a venire catuno cittadino
di Bologna portasse tutte le sue armi nella chiesa di san Piero, e
rassegnassele agli uficiali che sopra ciò avea deputati, sotto certa
pena a chi nol facesse: il vile popolo, che l’armi non avea saputo
adoperare per sua salute, con tanta fretta le portò alla chiesa,
che gli uficiali deputati a riceverle non poteano comportare la
calca. E il tiranno conosciuti gli uomini tornati peggio che pecore
per la loro codardia gli trattò aspramente, e fece due quartieri di
Bologna costringere ad andare alle loro spese nell’oste senz’arme,
e là dovessono stare quindici dì, tanto che gli altri due quartieri
gli andassono a scambiare, e di presente fu ubbidito, andandovi ogni
maniera di gente con le mazze in mano; e quando gli ebbe così mossi,
mutò proposito temperando la crudeltà in avarizia, e fece ordine che
chi non vi volesse andare pagasse lire tre di bolognini per gita di
quindici dì; e costrinse tutta la città con certo ordine penale, che
chi non osservasse catuno dovesse manicare pane di gabella, il quale
facea fare aspro e forte, nè altro pane non s’osava fare nè cuocere
nella terra, ond’egli traeva molti danari. E allora avendo tra di que’
di Bologna e che gli mandò l’arcivescovo duemila cavalieri e popolo
assai, da capo ripose l’assedio alla città di Modena, e i Modenesi
essendo forniti di cavalieri e di pedoni alla guardia, e d’abbondanza
di vittuaglia, si stavano a guardare le mura, attendendo il soccorso di
quelli della lega.


CAP. XIII.

_Come il legato ebbe la città d’Agobbio._

Di questo mese di giugno del detto anno, ragunatisi insieme gli
usciti d’Agobbio con loro amistà per andare a guastare il contado
d’Agobbio, richiesono il legato d’aiuto; il legato comandò loro che
non si movessono senza suo comandamento, dicendo, che non sarebbe
onore di santa Chiesa ch’egli assalisse prima la città ch’egli la
trovasse in colpa di disubbidienza o di ribellione: e però incontanente
fece formare processo contro a Giovanni di Cantuccio il quale
tirannescamente avea occupata quella terra, e mandogli comandando
che restituisse la città d’Agobbio a santa Chiesa senza dilazione,
altrimenti aspettasse la sentenza contro a se, e l’oste sopra la
città senza indugio. Giovanni sentendosi povero di danari, e senza
gente d’arme da potersi difendere, e odiato da’ cittadini dentro, e
senza speranza di soccorso di fuori, e vedendo il legato potente e
vittorioso, prese partito, e rispose, ch’era apparecchiato a ubbidire,
e così fece; e il legato mandò a prendere la guardia e la signoria
della città il conte Carlo da Doadola, e fecevelo suo vicario, il quale
con pace fu ricevuto nella città a grande onore. E presa la signoria
della terra vi rimise gli usciti senza niuno scandalo, salvo messer
Iacopo Gabbrielli come gli fu imposto, perocch’era grande e sentia del
tiranno. Giovanni si presentò al legato, e rimase appresso di lui, e
messer Iacopo ch’era suo nemico stando fuori d’Agobbio prendea sue
civanze nelle rettorie, malcontento di non potere ritornare in Agobbio.
La città fu riformata in libertà del popolo al governamento di santa
Chiesa, come per antico si solea governare.


CAP. XIV.

_Come i Perugini non tennono fede a’ Fiorentini e’ Sanesi._

Tornando nostra materia a’ fatti della compagnia di fra Moriale la
quale avea vernato nella Marca, temendo i comuni di Toscana ch’ella
non si stendesse sopra loro sprovveduti, s’accolsono insieme a
parlamento per loro ambasciadori, il comune di Firenze, e di Perugia,
e quello di Siena, e feciono e fermarono lega e compagnia contro la
detta compagnia, e taglia di tremila cavalieri; e perocch’ell’era
più vicina a Perugia, i Fiorentini mandarono la maggior parte de’
cavalieri che toccava loro della taglia, e metteano in concio di
mandare loro il rimanente, e così aveano fatto i Sanesi, per riparare
ch’ella non entrasse in Toscana. In questo tempo, del mese di giugno
del detto anno, la compagnia fu a Fuligno, e senza fare danno, ebbono
dal vescovo che n’era signore derrata per danaio, e licenza d’entrare
nella città senz’arme chi volea panni, o arnese o armadure comperare,
e ivi si rifornirono d’armadure e di molte altre cose di che aveano
grande bisogno. E stando ivi, mandarono cautamente per rompere la lega
loro ambasciadori a Perugia, dicendo, che gli aveano per amici, e non
intendeano di volere da loro se non vittuaglia derrata per danaio,
e il passo per lo loro terreno. I Perugini vedendosi potere levare
la compagnia da dosso senza loro danno, ruppono la fede della lega
promessa a’ Fiorentini e a’ Sanesi, e senza significare loro alcuna
cosa, o rimandare addietro i cavalieri a’ detti comuni ch’aveano
della taglia, s’accordarono con la compagnia, e diedono il passo e la
vittuaglia abbondantemente. Messer fra Moriale vedendosi avere rotta
la lega de’ comuni, baldanzosamente venne verso Montepulciano con la
sua compagnia, e prese la via per Asciano, ed entrò molto subitamente
nel contado di Siena, predando e pigliando uomini e bestiame. I
Sanesi vedendo la compagnia sul loro contado non attesono alla lega
ch’avessono co’ Fiorentini, nè a domandare loro aiuto o consiglio, ma
di presente elessono de’ loro cittadini ch’andassono a fra Moriale e
agli altri maggiori della compagnia a prendere accordo con loro, i
quali di presente promessono a’ caporali in segreto per le loro persone
fiorini tremila d’oro, e in palese per la compagnia ne promisono
tredicimila, e la vittuaglia derrata per danaio, e il passo per lo
loro terreno. Questa è la fede che ora e molte altre volte il comune
di Firenze ha trovata nelle leghe o compagnie c’ha fatto co’ suoi
vicini, che trovando loro vantaggio lo s’hanno preso. E dolendosene
poi il comune di Firenze a Perugia e a Siena, hanno risposto, che il
comune di Firenze non dee guardare a’ loro difetti, ma avere senno
e per se e per loro. Siamo contenti di ricordarlo qui e altrove per
esempio di quello che ancora ne potrà avvenire. Fornito per lo comune
di Siena il pane che domandarono, e dati de’ loro cittadini a conducere
la compagnia, presa la via per Monte a san Savino, condussonli in sul
contado d’Arezzo. E non trovando con gli Aretini modo d’avere danari,
s’accordarono con loro d’avere panno e vestimento, e calzamenti e vino
per li loro danari, perocchè n’aveano grande bisogno, e sicurarono
il contado, e senz’arme entrarono nella terra per le dette cose; non
riguardando però le biade de’ campi per li loro cavalli, nè l’altre
cose che potessono giugnere, senza fare gualdane o saccomanno.


CAP. XV.

_Come procedettono i rettori di Firenze in questa sopravvenuta tempesta
della compagnia di fra Moriale._

In questo tempo si trovò fornito il comune di Firenze al priorato
d’uomini senza sentimento di virtù, golosi e sopra ogni sconvenevolezza
corrotti nel bere, e massimamente de’ nove i sei. Costoro disordinati
in se, non sapeano provvedere al soccorso del comune; tuttavia per
gli altri collegi fu provveduto in fretta di fare lega e compagnia
co’ Pisani, per prendere riparo contro alla compagnia, e dovea il
comune di Firenze avere in taglia milledugento cavalieri, e i Pisani
ottocento. E fatta la lega, catuno avea quasi il novero de’ suoi
cavalieri. La compagnia essendo ad Arezzo avea in animo d’andare al
soldo in Lombardia, e per questa cagione mandarono alcuno ambasciadore
al comune di Firenze per avere titolo d’essere in accordo col detto
comune, e lieve cosa che ’l comune avesse dato loro sarebbono stati
contenti per seguire loro viaggio: i priori indiscreti se ne feciono
beffe, e però non provvidono come con tanto fatto richiedea. Ma
i Valdarnesi per paura della ricolta, non ostante che ancora non
fosse in perfetta maturità, s’affrettarono di levarla de’ campi e
riducerla nelle castella; e la frontiera del Valdarno fu fornita di
cavalieri e di fanti assai bene alla guardia. La compagnia vedendo
che i Fiorentini per lieve cosa non si voleano accordare con loro,
cambiarono proponimento, e vedendo che il Valdarno era provveduto
contra loro, si tornarono a Siena. I Sanesi diedono loro da capo il
pane, e il passo e la guida di loro cittadini, e in calen di luglio
del detto anno l’ebbono condotta ne’ borghi di Staggia, e ivi si
stesono fino alla Badia a Isola sopra l’Elsa. Là si trovarono settemila
paglie di cavalieri, che cinquemila o più erano in arme cavalcanti,
fra i quali avea grande quantità di conestabili e di gentili uomini
diventati di pedoni bene montati e armati, con più di millecinquecento
masnadieri italiani, e oltre a costoro più di ventimila ribaldi e
femmine di mala condizione seguivano la compagnia per fare male, e
pascersi della carogna. E nondimeno per l’ordine dato loro per fra
Moriale grande aiuto e servigio n’avea, principalmente i cavalieri e’
masnadieri, e appresso tutto l’esercito. Le femmine lavavano i panni
e cocevano il pane, e avendo catuno le macinelle, che fatte avea loro
fare di piccole pietre, catuno facea farina, e per questo l’oste si
mantenea incredibilmente in abbondanza di farina e di pane, solo per la
provvisione e ordine dato per fra Moriale.


CAP. XVI.

_Come si provvedde a Firenze contra la compagnia._

Essendo la compagnia a Staggia, i Fiorentini richiesono i Pisani della
taglia loro per la lega fatta, che doveano essere ottocento cavalieri,
e mandarono un loro cittadino con un gran gonfalone con meno d’ottanta
barbute; e richiesti ancora i Perugini e’ Sanesi di cavalieri della
taglia, o almeno d’alcuna parte d’aiuto, catuno comune rispose ch’erano
d’accordo con la compagnia, e non manderebbono gente d’arme contro a
quella: e vedendosi il comune da tutti gli amici ingannato, e da non
potere resistere alla compagnia, fece suoi ambasciadori e mandolli a
Staggia alla compagnia per accordarsi e dare loro danari, ed eglino
non entrassono sul contado di Firenze. Giunti gli ambasciadori a
fra Moriale e al suo consiglio, furono ricevuti da loro senza avere
risposta; e incontanente a dì 4 di luglio si misono in via, e senza
arresto furono ne’ borghi di san Casciano, e correndo le contrade
d’attorno, facendo preda e ardendo ove a loro piacea senza trovare
contasto, e stettono fino a dì 10 del detto mese senza venire ad
accordo; allora fatti doni a’ caporali di fiorini tremila d’oro,
vennono a composizione di dare alla compagnia venticinquemila fiorini
d’oro. Gli ambasciadori pisani, innanzi che la tempesta rompesse
sopra loro, al detto luogo di san Casciano s’accordarono con loro di
dare fiorini sedicimila d’oro, e a’ caporali feciono doni. E avuta la
condotta da’ Fiorentini per la Val di Robbiana, condotti a Leona ebbono
il pagamento de’ detti comuni, e fatta la promissione, e le cautele e
il saramento di non tornare in sul contado di Firenze nè di Pisa infra
due anni, se n’andarono alla Città di Castello, ove stettono tanto
ch’ebbono quello che restava a dare loro messer Malatesta da Rimini
capitano di Forlì, e Gentile da Mogliano, e partita tra loro la moneta,
presono la ferma d’essere con la lega di Lombardia contro al signore
di Milano per centocinquantamila fiorini in quattro mesi. E rifermata
e giurata da capo sotto i loro capitani s’avviarono in Lombardia, e
fra Moriale con licenza degli altri caporali accomandò la compagnia al
conte di Lando e fecenelo suo vicario, ed egli se n’andò a Perugia,
per provvedere come alla tornata della compagnia e’ potesse in Italia
maggior male aoperare, e da’ Perugini fu ricevuto onoratamente, e fatto
cittadino di Perugia.


CAP. XVII.

_Come fu morto messer Lallo._

Per larga sperienza di molti anni si vide, che messer Lallo
dell’Aquila, uomo di piccola nazione, per sua industria prima cacciati
gli avversari della città dopo la morte del re Ruberto tenne la
signoria della terra come un dimestico popolare e compagnevole tiranno,
e seppe sì piacevolmente conversare co’ suoi cittadini, che catuno il
desiderava a signore, e al tutto aveano dimenticata la signoria reale,
ma egli saviamente mantenea il titolo del capitanato della terra alla
corona, facendovi venire cui egli volea, nondimeno ciò che occorreva
di grave nella città tornava a ser Lallo. E non avendo il re podere
nella città più che ser Lallo si volesse, per molti modi in diversi
tempi cercò d’abbatterlo, e non gli venne fatto, e però cercò la via
de’ beneficii, e fecelo conte di Montorio, e diegli terre in Abruzzi,
ed e’ le si prese, e mostrò di volere fare dell’Aquila la volontà
del re; ma con astuzia e senno dissimulando col re tenea l’Aquila
continovamente al suo segno. E stando le cose in questi termini,
messer Filippo di Taranto fratello del re Luigi venne in Abruzzi, e
ricettato nell’Aquila da messer Lallo con grande onore, dopo alquanti
dì messer Filippo ragionò con messer Lallo, ch’egli farebbe rendere
pace a’ figliuoli di messer Todino suoi nimici, i quali erano sbanditi
dell’Aquila, e intendea fermare la pace con amore e con parentado,
e con grande istanza il pregò che li dovesse ricevere nell’Aquila
con buona pace. Messer Lallo sentendosi in grande amore co’ suoi
cittadini, mostrò di poco temere i suoi avversari, e di volere servire
messer Filippo accettando la pace e la loro tornata nell’Aquila.
Messer Filippo semplicemente con alcuni suoi scudieri li facea venire
in Aquila, ed essendo già presso alla città, il popolo si levò a
romore, e prese l’arme gridando, viva il conte, e corsono alle porte e
serraronle. Messer Filippo sentendo il romore temette di sè, ma messer
Lallo fu subitamente a lui, confortandolo e scusando sè, che questo
non era sua fattura ma del popolo, per tema ch’avea de’ figliuoli di
messer Todino se rientrassono in Aquila. Messer Filippo turbato di
questo baratto si mise in concio di partire, e la mattina vegnente fu
in cammino. Messer Lallo accompagnandolo s’allungò dalla città tre
miglia, offerendosi a messer Filippo e scusandosi del caso avvenuto; e
volendosi tornare all’Aquila, e prendere congio da messer Filippo, per
fargli la reverenza all’usanza reale scese del suo cavallo, e com’era
ordinato, parlando messer Filippo con lui, e usando parole di minacce,
uno scudiere il fedì d’uno stocco, e un altro appresso, e ivi a’ piè di
messer Filippo fu morto messer Lallo per troppa confidanza, perdendo il
senno e la malizia tanto tempo usata nel suo reggimento. Messer Filippo
non s’arrestò per tema di quel popolo e del suo furore, ma senza alcuno
soggiorno tornò a Napoli, e gli Aquilani feciono gran lamento della
morte di messer Lallo, ma non essendovi il secondo, ritornarono senza
contasto alla consueta signoria reale; e questo avvenne di giugno 1354.


CAP. XVIII.

_Come il re di Spagna cacciata la non vera moglie coronò la legittima._

In questo tempo del detto anno, avendo il giovane re di Spagna per
moglie la figliuola di messer Filippo di Borbona della casa di Francia,
lasciandosi vincere e menare al disordinato appetito, avendola già
tenuta un anno, corruppe il degno sagramento del matrimonio, e
seguitando il modo de’ bestiali saracini con cui conversava, prese
per sua moglie e sposò un’altra donna cui egli amava, nata della
casa di Padiglia di Castella, chiamata Maria, con la quale si copulò
con tanta disordinata concupiscenza carnale, che molte dissolute e
sconce cose ne faceva, e la legittima moglie non volea vedere; la
quale vedendosi a sconcio partito, prese segretamente sue damigelle e
alquanti confidenti di sua famiglia, e senza saputa del re si tornò
in Francia, richiamandosi al re, e al padre e agli altri baroni
dell’ingiuria ricevuta dal suo marito; e udita in Francia la sconcia
novella, il re e tutti i baroni se ne sdegnarono forte, e proposono
d’andare in Spagna con forte braccio per gastigare il re della sua
follia. I baroni di Spagna e le comuni a cui dispiacea questo fatto,
sentendo le novelle di Francia, di concordia se n’andarono al re, e
ripresonlo duramente d’avere per sua sconcia volontà d’una privata
femmina fatta tanta vergogna alla casa di Francia e alla loro reina,
dicendogli, che se non ammendasse il suo fallo, che sarebbono in aiuto
al re di Francia per ricoverare il suo onore. Il giovane re riconobbe
il suo fallo, e disposesi di presente a seguitare il loro consiglio; e
alla non degna moglie, per appagare la legittima, le feciono tagliare
i panni per lungo infino alla cintola a loro costuma, e con vergogna
la mandarono via, e tornata la moglie, con gran festa feciono coronare
lei e pacificare col re, e quella notte giacque con la reina Bianca sua
moglie. Ma, o che fosse affatturato, o occupato nella mente del troppo
peccato, la mattina per tempo le si levò da lato, e senza fare assapere
altrui alcuna cosa cavalcò con piccola compagnia e andossene alla
terra dov’era dama Maria di Padiglia, e d’allora innanzi non volle mai
vedere la reina Bianca; e perch’ella non si partisse la fece mettere
in Briscia suo forte castello, e ivi bene guardare, la quale per grave
sdegno, o per dolore, o per malinconia, o per operazione del re, che ne
fu sospetto, o per malizia naturale, innanzi tempo nella sua giovanezza
finì sua vita, della quale il re ebbe più piacere che doglia, e
vilmente la fece seppellire. Avvenne ancora, che vivendo la reina e
dama Maria, il detto re Pietro, non senza sentimento della saracinesca
consuetudine, innamorato d’una giovane donna vedova di Castella di
grande lignaggio, la si prese a moglie; e quando con lei ebbe saziata
sua sfrenata libidine, la cacciò via, e ritennesi alla sua dama Maria,
della quale ebbe un figliuolo maschio e due femmine, e poi sopra
parto si morì, poco appresso della reina, di cui il re si diè grave
turbazione, e il corpo suo fece imbalsamare, e portare venticinque
giornate di lungi da Sibilia alla sepoltura ch’ella s’avea eletta, e
il re, e per amore del re i suoi baroni se ne vestirono a nero. Avemo
raccolto qui il processo della moglie e dell’altre femmine del re, per
non istendere in più parti del nostro trattato la vile materia.


CAP. XIX.

_Come i collegati di Lombardia condotta la compagnia mandarono
all’imperadore._

Il comune di Vinegia, e il signore di Verona, e quello di Padova, e
quello di Mantova, e il marchese di Ferrara, collegati insieme contro
l’arcivescovo di Milano, avendo condotta per quattro mesi la compagnia
del conte di Lando, la quale era cinquemiladugento paghe, ma non
avea oltre a tremilacinquecento cavalieri bene armati, la quale era
partita dalla Città di Castello, e cavalcata sul contado di Bologna
facendo danno, se n’andarono a Modena, dov’erano le bastite del
signore di Milano, le quali non ebbono podere di levare, e lasciatovi
l’assedio cavalcarono in sul Bresciano. I collegati vedendosi forniti
di gente da potere campeggiare, mandarono ambasciadori, del mese di
luglio del detto anno, all’eletto imperadore, con cui avevano fatto
accordo per farlo valicare in Lombardia contro all’arcivescovo di
Milano, e dove ricusasse la venuta, volevano essere liberi delle loro
promesse. In questo tempo l’imperadore era in discordia col marchese
di Brandimborgo, e catuno aveva accolto gente d’arme, e con l’eletto
era il duca d’Osteric e molti cavalieri del re d’Ungheria, e credettesi
si conducessono a battaglia: ma la questione avea lieve cagione di
sdegno, sicchè tosto si recò a concordia, e l’eletto imperadore per
l’animo ch’avea di valicare in Italia fu più abile alla pace, e ferma,
catuna gente d’arme si tornò in suo paese; e senza sospetto de’ fatti
d’Alamagna l’eletto si tornò in Boemia, e deliberò per lo modo che a
lui piacque di valicare in Lombardia, e con seco ritenne parte degli
ambasciadori della lega infino al suo movimento.


CAP. XX.

_Come i Bordoni furono cacciati di Firenze, e sbanditi per ribelli._

Era avvenuto del mese di Luglio del detto anno in Firenze, che essendo
la compagnia di fra Moriale a Sancasciano, i Bordoni, de’ quali era
capo messer Gherardo di quella casa, tenendosi essere ingannati da’
Mangioni e da’ Beccanugi loro vicini per lo dicollamento di Bordone
loro consorto, e vedendo la città sotto l’arme e in gelosia, con
loro gente accolta cominciarono prima con parole e poi con l’arme
ad assalire i Mangioni; e rimettendoli per forza nelle case, in
quell’assalto la moglie d’Andrea di Lippozzo de’ Mangioni ebbe d’una
lancia sopra il ciglio, ond’ella si morì poco appresso. A quello romore
corse d’ogni parte il popolo armato, e i priori vi mandarono la loro
famiglia, e feciono acquetare la zuffa. Poi partita la compagnia, e
ritornata la città al primo governamento, parendo al comune il fallo
essere grave in così fatto tempo contro alla repubblica, fu commesso
all’esecutore degli ordini della giustizia che ne facesse inquisizione,
e punisse i colpevoli; i Beccanugi e’ Mangioni andarono dinanzi e
scusaronsi, e furono prosciolti e lasciati, e i Bordoni rimasono
contumaci; e a dì 2 d’agosto, nel detto anno, messer Gherardo con
quattro suoi consorti e con dodici loro seguaci furono condannati, per
avere turbato il buono e pacifico stato del comune di Firenze e per
l’omicidio, tutti nell’avere e nelle persone, e uscironsi di Firenze, e
i loro beni furono guasti e messi tra i beni de’ rubelli.


CAP. XXI.

_Come il re d’Araona venne con grande armata a racquistare Sardegna._

Il re d’Araona, che l’anno dinanzi avea perduta tutta la Sardegna
salvo che Castello di Castro, come addietro fu narrato, fatta sua
armata di centosessanta tra galee e uscieri, cocche e navi armate, con
grande cavalleria di suoi Catalani e molti mugaveri a piede, del mese
di luglio del detto anno arrivò in Calleri, che altro non v’aveva,
e lasciato ivi il navilio grosso, e messi in terra i cavalieri e i
mugaveri, fece scorrere il paese e predare dovunque si stendeva, e con
le galee sottili per mare e i cavalieri per terra s’addirizzò alla
Loiera, nella quale aveva balestrieri genovesi, e masnadieri toscani
e lombardi, che il vicario dell’arcivescovo signore di Genova v’avea
mandati alla guardia, che francamente la difendevano e guardavano; e
continuandovi l’assedio, nondimeno per mare con le galee, e per terra
con la gente d’arme, faceano guerra all’altre terre e castella che
ubbidivano al giudice d’Alborea, e il giudice fornito de’ suoi Sardi
e di cavalieri condotti di Toscana si difendea francamente per modo,
che delle sue terre non gli lasciava alcuna acquistare: e aveva in
suo aiuto l’aria sardesca e ’l tempo della fervida state, che molto
abbattea i Catalani di malattie e di morte; non ostante ciò, il re
animoso mantenea l’assedio stretto, e facea tormentare molto i suoi
avversari; e bench’egli sapesse che i Genovesi suoi nimici avessono
armate trentadue galee, non se ne curava, perchè sapeva che i Veneziani
suoi amici contro a loro n’aveano armate trentacinque: e ancora gli
rendea molta fidanza la fresca vittoria ch’aveva avuta in quel luogo
co’ Veneziani insieme sopra i Genovesi, e però intendea coraggiosamente
a fare la sua guerra per terra e per mare. Lasceremo ora l’intrigata
guerra di Sardegna che il tempo vegna della sua fine, e seguiremo altre
novità che prima ci occorrono a raccontare.


CAP. XXII.

_Come i Genovesi feciono armata contro a’ Veneziani e’ Catalani._

Avendo sentito i Genovesi l’armata de’ Catalani, e che i Veneziani
armavano, avvegnachè per la sconfitta l’anno dinanzi ricevuta alla
Loiera molto fossono infieboliti, presono cuore da sdegno per non
dare la baldanza del mare al tutto al loro nimico, e però con aiuto
di moneta che procacciarono dall’arcivescovo loro signore armarono
trentatrè galee sottili, della migliore gente che rimasa fosse in
Genova e nella riviera, e fecionne ammiraglio messer Paganino Doria,
il quale altra volta avea avuto vittoria sopra i Catalani e’ Veneziani
in Romania. Costui sentendo che i Veneziani erano usciti del golfo con
trentacinque galee armate, mandò tre galee più sottili, e bene reggenti
e armate nel golfo di Vinegia, le quali improvviso a’ paesani giunsono
a Parezzo, e misono in terra; e trovando i terrazzani sprovveduti
e smarriti per lo subito assalto, s’entrarono nella terra, e senza
trovare contasto rubarono e arsono gran parte della città. Ed essendo
nel porto tre grossi navilii de’ Veneziani carichi di grande avere, gli
presono e rubarono, e ricolti a galee carichi di preda de’ loro nemici,
con grande vergogna de’ Veneziani tornarono sani e salvi alla loro
armata; la quale avendo lingua de’ Veneziani, prese la via di Romania
per abboccarsi con loro a battaglia, se fortuna il concedesse. L’armate
cavalcano il mare, e innanzi che insieme si ritrovino ci occorrono
altre non piccole cose.


CAP. XXIII.

_Come il tribuno di Roma fece tagliare la testa a fra Moriale._

Avvegnachè addietro detto sia dell’operazioni di fra Moriale innanzi
ch’egli facesse la grande compagnia, e poi quanto male aoperò con
quella, sopravvenendo il termine della sua morte, ci dà materia di
raccontare la cagione, com’egli essendo semplice friere condusse tanti
baroni, e conestabili e cavalieri a collegarsi sotto il suo reggimento
in compagnia di predoni. Costui fu in Italia lungo tempo soldato
franco cavaliere, e atto singolarmente a ogni fatica cavalleresca, e
molto avvisato in fatti d’arme, il quale considerò che tutte le terre
e’ signori d’Italia facevano le loro guerre con soldati forestieri,
e i paesani poco compariano in arme, e parve a lui che accogliendosi
i conestabili per via di compagnia, e partecipando con loro che
rimanevano al soldo, che in niuna parte troverebbono contasto in
campo: e avendo questo verisimile messo nel capo a molti conestabili,
l’uno smovea l’altro, e traevano gente di catuna bandiera che rimaneva
al soldo; e con quest’ordine, essendo in loro libertà, si pensavano
sottoporre e fare tributaria tutta Italia, e pensavano, se alcuna buona
città venisse loro presa, che per forza tutte l’altre converrebbe
che sostenessono il giogo; e sotto questo segreto consiglio tutti i
conestabili delle masnade tedesche, e’ Borgognoni e altri oltramontani
promisono e giurarono da capo la compagnia e ubbidienza a messer fra
Moriale, e per passare il verno all’altrui spese presono il soldo della
lega de’ Lombardi, e messer fra Moriale, sotto titolo di mostrare
d’avere a ordinare suoi propri fatti, rimase in Toscana: ma nel segreto
fu, che provvederebbe del luogo dove dovessono tornare al primo tempo.
Costui baldanzoso con poca compagnia, come detto abbiamo, se n’andò a
Perugia, e di là mandò i fratelli con certe masnade di suoi cavalieri
al tribuno, ch’era di nuovo ritornato in Roma, per atarlo; essendo
stato prima cacciato da’ Romani e tenuto in esilio, e’ fu prigione
dell’eletto imperadore lungo tempo, e poi per lo male stato de’
Romani di volontà del papa e del popolo fu richiamato; e rendutagli
la signoria, con più baldanza che di prima, non ostante che predetto
gli fosse, o per revelazione di spirito immondo o per altro modo, che
a romore di popolo sarebbe morto, e’ faceva rigida e aspra signoria,
e reprimendo la baldanza de’ principi di Roma, onde fu opinione di
molti che i Colonnesi s’intendessono contro a lui con fra Moriale per
abbatterlo della signoria del tribunato: ma come che si fosse, poco
appresso la mandata de’ fratelli fra Moriale andò a Roma, e il tribuno
il fece chiamare a sè, ed egli senza alcuno sospetto andò a lui; e
giuntogli innanzi, senza altro parlamento il tribuno gli mise in mano
un processo di tradimento che fare dovea contro a lui, e come pubblico
principe di ladroni, il quale aveva assalite le città della Marca e di
Romagna, e la città di Firenze, di Siena e d’Arezzo in Toscana; e fatte
arsioni, e violenze e ruberie senza cagione in catuna parte, e molte
uccisioni d’uomini innocenti, delle quali cose disse che di presente
si scusasse. E non avendo scusa contro alla verità del libello, senza
voler più attendere, a dì 29 d’agosto del detto anno gli fece levare la
testa dall’imbusto: e così finì il malvagio friere, cagione di molto
male passato e di maggiore avvenire, per l’aoperazione della maladetta
compagnia; per la qual cosa s’aggiugnerebbe memoria degna di gran
lodi al tribuno se per movimento di chiara giustizia l’avesse fatto,
ma perocchè egli prese i fratelli, e’ beni di fra Moriale e’ loro e
pubblicolli a sè, parve che d’ingratitudine de’ servigi ricevuti e
d’avarizia maculasse la sua fama: e abbianne più detto che forse non
si conveniva, ma per lo malo esempio dato a’ soldati, e per la giusta
vendetta della sua morte, ne crediamo avere alcuna scusa.


CAP. XXIV.

_D’una sformata grandine venuta a Mompelieri, e della scurazione del
sole._

A dì 12 di settembre 1354 cadde sopra Mompelieri e nelle circustanze
una grandine sformata di grossezza di più d’una comune melarancia, e
fece a’ frutti e agli uomini gravissimi danni, e le bestie che trovò
ne’ campi alla scoperta uccise, e guastò molto le copriture delle
case. E poi, a dì 17 del detto mese, fu scurazione del sole, e durò a
Firenze una terza ora, coperto nella maggiore parte il corpo solare. Di
sua influenza poco potemmo vedere e comprendere, salvo che asciutto e
freddo seguitò tutto il verno singolarmente.


CAP. XXV.

_Come morì l’arcivescovo di Milano._

Messer Giovanni de’ Visconti arcivescovo di Milano potentissimo
tiranno in Italia, avendo dilatata la fama della sua potenza in grande
altezza, e vivuto al mondo lungo tempo in dissoluta vita secondo
prelato, vedendosi avere vinta sua punga, e soperchiata nel temporale
la Chiesa di Roma, e riconciliatosi a quella co’ suoi sformati doni,
e che tutta Italia il temeva, e l’eletto imperadore non avea ardire,
eziandio sollecitato dalla forza e’ danari della lega di Lombardia,
pigliare arme contro a lui, vaneggiante nel colmo della sua gloria,
uno venerdì sera, a dì 3 d’ottobre 1354, gli apparve nella fronte
sopra il ciglio un piccolo carbonchiello, del quale poco si curava,
e il sabato sera a dì 4 del detto mese il fece tagliare, e come fu
tagliato, cadde morto l’arcivescovo senza potere fare testamento, o
alcuna provvisione dell’anima sua o della successione de’ suoi nipoti
nella signoria; i quali feciono al corpo solenne esequie, e senza
questione con molta concordia si ristrinsono insieme, facendo grande
onore l’uno all’altro; per la qual cosa i Milanesi e tutti i loro
sudditi stettono in obbedienza de’ nuovi signori, tanto che poi con
nuova suggezione di tutti i popoli si feciono dichiarare signori, come
appresso racconteremo, rendendo prima il nostro debito alla sprovveduta
e violente morte del tribuno di Roma, e allo strano avvenimento
dell’eletto imperadore in Italia.


CAP. XXVI.

_Come il tribuno di Roma fu morto a furia di popolo._

Il primo tribuno romano dopo la sua cacciata tornato in Roma con comune
assentimento dell’incostante popolo, e ordinati statuti a franchigia e
a fortificagione del popolo, e certe entrate al comune per fortificare
la signoria, procacciava di fornirsi di cavalieri e di masnadieri di
soldo, per potere meglio raffrenare i potenti cittadini, i quali sapea
ch’erano contro al suo tribunato: e come uomo ch’avea grande animo,
credeva col favore del fallace popolo fare gran cose, e cominciato
avea, ma non bene, perocchè essendo in Roma uno valente e savio uomo
Pandolfo de’ Pandolfucci antico cittadino, e di grande autorità nel
cospetto del popolo, e temendo il tribuno di lui, solo perchè gli
pareva atto a potere muovere il popolo per la sua autorità e per la
sua eloquenza, tirannescamente e senza colpa il fece decapitare;
e per questo, e per la morte di fra Moriale, i principi di Roma,
massimamente i Colonnesi e’ Savelli, temeano forte, e procacciavano
di farlo cacciare o morire. E sparta già l’infamia della morte di
Pandolfo tra il popolo, fu più leggiere a’ Colonnesi e a Luca Savelli
venire alla loro intenzione, e con lieve movimento alquanti amici de’
Colonnesi e’ Savelli della riva del Tevere, a loro stanza cominciarono
a levare romore contro il tribuno e corsono all’arme; e con l’aiuto
de’ Colonnesi e de’ Savelli, e di certi Romani offesi per la morte di
Pandolfo, dimenticando la franchigia del popolo, a dì 8 d’ottobre del
detto anno in su la nona corsono al Campidoglio, dicendo, muoia il
tribuno. Il tribuno sprovveduto di questo subito e non pensato furore
del popolo francamente provvide come necessità l’ammaestrava, e di
presente s’armò e prese il gonfalone del popolo, e con esso in mano si
fece alle finestre, e trattolo fuori, cominciò a gridare ad alta voce,
viva il popolo, pensando che il popolo dovesse trarre al suo aiuto:
ma trovossi ingannato, che il popolo il saettava, e gridava la sua
morte: e avendo egli sostenuto con parole e con difesa l’assalto fino
al vespero, e vedendo il popolo più acerbo e più infocato contro a sè
da sezzo che da prima, e che soccorso da niuna parte aspettava, pensò
di campare per ingegno; e tramutato l’abito suo in abito di ribaldo,
fece aprire le porte del palagio alla sua famiglia al popolo perchè
intendesse a rubare, come solea essere loro usanza; e mostrandosi nella
ruberia come uno di loro, avea preso un fascio d’una materassa con
altri panni dal letto, e scendendo la prima e la seconda scala senza
essere conosciuto, dicea agli altri, su a rubare, che v’ha roba assai;
ed era già quasi al sommo di scampare la morte, quando uno cui egli
avea offeso così col fascio in collo il conobbe, e gridando, questi è
il tribuno, il fedì: e l’uno dopo l’altro trattolo fuori dell’uscio
del palazzo tutto lo stamparono co’ ferri, e tagliarongli le mani
e sventraronlo, e misongli un capestro al collo e tranaronlo fino
a casa i Colonnesi; e fatto quivi uno paio di forche v’appiccarono
lo sventurato corpo, ove più dì il tennero appeso senza sepoltura.
E questa fu la fine del tribuno, dal quale il popolo romano sperava
potere riprendere sua libertà.


CAP. XXVII.

_Come l’imperadore Carlo venne in Lombardia._

Messer Carlo di Luzimborgo re di Boemia e re de’ Romani, eletto
imperadore, avendo accettata la profferta del comune di Vinegia, e
del Gran Cane di Verona, e degli altri allegati di Lombardia contro
all’arcivescovo di Milano, considerò che per la sua non grande facoltà
d’avere e di potenza il fascio di cotanta impresa gli era troppo
grave, e avvisossi con grande discrezione, che a volere venire in
Italia per la corona del ferro, e appresso per l’imperiale, che gli
convenia per forza vincere i signori, e le città, e’ popoli d’Italia
che gli fossono avversi, o con senno o con amore recare a sè gli animi
loro: ricordandosi che l’imperadore Arrigo suo avolo, avendo seco
tutto il favore de’ ghibellini, e mosso con più di diecimila cavalieri
tedeschi gente eletta, guidata da grandi baroni e nobili cavalieri,
credendosi per forza sottomettere parte guelfa in Italia avendo seco
tutta la forza de’ ghibellini, passò in Italia; e non potuto per sua
forza domare gli avversari nè avere la corona, com’è la costuma,
nella basilica di san Pietro, e consumate le sue forze senza essere
ubbidito, rendè a Buonconvento il debito della carne alla terra, e
l’anima a Dio. Per lo cui esempio l’avvisato eletto Carlo imperadore
abbandonato ogni pensiero di sua potenza, e di quella che promesso
gli era, fidanza prese nel suo temperato proponimento; e non volendo
a’ collegati negare la promessa della sua venuta, nè mostrare che
contro a’ signori di Milano si movesse, veduto il tempo atto al suo
proponimento, mosse d’Alamagna con trecento cavalieri in sua compagnia
venendo in Aquilea; e giunto a Udine, a dì 14 d’ottobre del detto anno,
s’accompagnò il patriarca suo fratello con poca gente senz’arme, e
cavalcando a buone giornate giunsono in Padova a dì 4 di novembre, ove
fu ricevuto a grande onore; e fatti alquanti cavalieri de’ signori e
di loro prossimani della casa da Carrara, e lasciati i signori suoi
vicarii nella signoria della città, a dì 7 di novembre prese suo
cammino: e temendosi messer Gran Cane che non entrasse in Vicenza nè
in Verona il fece con lieve onore conducere per lo contado alla città
di Mantova, e ivi ricevuto come signore, prese a fare suo dimoro per
trattare se tra i Lombardi potesse mettere accordo, e ivi attendea s’e’
comuni e’ popoli e’ signori di Toscana gli mandassono ambasciadori per
potersi meglio provvedere alla sua coronazione. Lasceremo ora alquanto
questa materia, tanto che alcuna cosa degna di memoria occorra di ciò
al nostro proponimento, e diremo dell’altre che prima addomandano il
debito alla nostra penna.


CAP. XXVIII.

_Come i tre fratelli de’ Visconti di Milano furono fatti signori, e
loro divise._

Tornando a’ fatti de’ Visconti di Milano, dopo la morte
dell’arcivescovo messer Maffiolo, e messer Bernabò, e messer Galeazzo,
figliuoli che furono di messer Stefano nipote dell’arcivescovo, essendo
forniti di molti cavalieri e masnadieri per difendersi e abbattere
giusto loro podere la forza degli altri Lombardi collegati contro a
loro, e da resistere all’imperadore se muover si volesse contro a
loro, stare facevano tutte le loro città e castella in buona guardia
e sollecita; ed essendo tutti e tre in Milano, si feciono eleggere
signori indifferentemente a dì 12 d’ottobre, e appresso si feciono
fare a tutte le città del loro distretto il simigliante; ed essendo da
tutti confermati nella signoria, si partirono tra loro il reggimento
in questo modo: che Milano fosse comune a tutti, e dell’altre città
feciono di concordia tre parti, salvo la città di Genova, che vollono
che rimanesse comune in fra loro come Milano, e gittarono le sorte, per
le quali a messer Maffiolo, ch’era il maggiore, toccò Parma, Piacenza,
Bologna, e Lodi: a messer Bernabò Cremona, Brescia, e Bergamo: e a
messer Galeazzo Como, Novara, Vercelli, Asti, Tortona, e Alessandria,
con tre altre terre di Piemonte; e nondimeno a comune ne’ cominciamenti
manteneano la spesa de’ soldati, e molto onorava l’uno l’altro, e di
gran concordia faceano le loro imprese. A messer Maffiolo, perch’era
di più tempo e di minor virtù, rendeano onore di metterlo innanzi ne’
titoli e ne’ consigli. I fatti della cavalleria e dell’arme erano
contenti che guidasse messer Bernabò che n’era più sperto, e messer
Galeazzo ne prendea alcuna volta parte come a lui piacea. Essendo
questi signori di Milano così ordinati tra loro, sopravvenuto l’eletto
imperadore in Mantova, stavano apparecchiati in loro senza fare altro
movimento di guerra contra a’ loro avversari, e gli allegati anche
stavano a vedere che l’imperadore facesse senza muovere la loro gente a
far guerra.


CAP. XXIX.

_Come l’imperadore stando a Mantova trattava la pace de’ Lombardi._

L’imperatore avendosi avvisatamente condotto in Lombardia di verno,
e sapendo la gran forza di gente ch’aveano i signori di Milano, e la
potenza del loro tesoro e delle loro entrate, fece venire a se in
Mantova gli ambasciadori del comune di Vinegia e di tutti i signori
collegati, e con loro insieme vide che la sua forza e la loro in que’
tempi non era sufficiente a tanto fatto quanto volevano imprendere.
Ancora considerò che stando egli a Mantova niuno signore o comune
d’Italia, salvo che i collegati, era venuto o avea mandato a lui
contro a’ signori di Milano, e però gli parve che le cose fossono
assai bene disposte al suo proponimento col quale s’era messo a farsi
trattatore di pace, per accattare da ogni parte benevolenza, e non
prendere nimicizia con alcuno, e però cominciò a trattare della pace; e
parendogli che catuno si disponesse a volerla, acciocchè quelli della
lega non portassono la gravezza del soldo della gran compagnia, la
fece licenziare a dì 8 di novembre, e quelli della compagnia ne furono
contenti: ed essendo in sul Bresciano, parte ne condussono i signori
di Milano, e parte la lega, e il rimanente si ritenne in compagnia col
conte di Lando. L’imperadore seguiva con sellecitudine che la pace si
facesse, e in lungo processo di trattato più volte corse la voce che la
pace era fatta. Ma nascendo ora dall’una parte ora dall’altra cagione
di tirare, la pace non veniva a perfezione, e in questo soprastare,
vennono accidenti che non la lasciarono venire a perfezione, i quali
diviseremo nel tempo ch’avvennono secondo l’ordine del nostro trattato.


CAP. XXX.

_Come furono presi i legni ch’andavano a Palermo._

Del mese d’ottobre del detto anno, il re Luigi sentendo la città di
Palermo in gran bisogno di vittuaglia e di gente d’arme per la difesa
contro a’ nimici, fece armare tre galee, e uno panfano, e dodici
legnetti e una nave, e tutte le fece caricare di grano e d’altra
vittuaglia, e fece ammiraglio il conte di Bellante Potarzio d’Ischia,
e comandogli che le conducesse in Palermo; ed essendo nel mare di
Calabria si vidono contra galee di Messinesi, che stavano alla guardia
per procacciare di vittuaglia, di che aveano gran bisogno, le quali
vedendo quelle del Regno con legni armati, e conoscendo la loro poca
virtù, s’addirizzarono verso loro. Il conte vedendole venire, come
codardo non prese alcuna difesa, ma la sua propria galea abbandonò
perch’avea del grano in corpo, e montato su un legno armato, innanzi
che i nemici s’appressassono si fuggì. Le galee de’ Messinesi giugnendo
a quelle del Regno le trovaron senza capitano e senza difesa, e però
le si presono col carico e colla gente, e con gran festa e gazzarra
questa utile preda al bisogno della loro città misono in Messina, ove
furono ricevuti a grande onore, più per loro bisogno che per la piccola
vittoria.


CAP. XXXI.

_Come si cominciò guerra in Puglia tra loro._

Messer Luigi di Durazzo cugino carnale del re Luigi, vedendo che
il detto re avea dato al prenze di Taranto e a messer Filippo suoi
fratelli carnali grandi baronaggi in Puglia e nel Regno, nè a lui
nè a messer Ruberto non avea data nulla cosa, con giusto sdegno,
vedendosi in povero stato, si tenea dal re e dalla reina malcontento:
e il conte di Minerbino tenendosi anche male del re e della reina
s’accostò con messer Luigi, e propuosono di volere fare guerra nel
paese di Puglia. Per questa tema il re e la reina andarono in Puglia
cercando riconciliarli con parole, e mandaronli pregando che venissono
a loro; e consigliati insieme, ordinarono che il conte v’andasse,
avendo prima per sua sicurtà per stadichi il vescovo di Bari e messer
Giannotto dello Stendardo in Minerbino, e così fu fatto. E stando col
re e con la reina non si trovò modo d’accordo, nè che messer Luigi si
volesse assicurare di andare a loro. In questo stante, gente d’arme
acconcia a far male percossono alla strada, e presono settanta muli
che tornavano da Barletta con poca roba, e menargli via in vergogna
della corona, essendo la persona del re nel paese. E tornandosi il re
e la reina a Napoli, messer Luigi e il Paladino presono ardire di più
aperta rubellione, e accolsono gente d’arme, e correano per lo paese.
Ma sentendosi di piccola possanza, entrarono in trattato col conte
di Lando, che dovesse conducere la compagnia nel Regno. Soprastaremo
alquanto al presente a questa materia, parandocisi innanzi più notevole
avvenimento di grave fortuna.


CAP. XXXII.

_Come i Genovesi sconfissono i Veneziani a Portolungo in Romania._

Avendo la non domata rabbia del comune di Genova e di quello di Vinegia
condotto le loro armate in Romania, essendo messer Paganino Doria di
trentatre galee genovesi ammiraglio, e messer Niccolò da ca Pisani
ammiraglio di trentacinque galee de’ Veneziani, e tre panfani e un
legno armato, e venti tra saettie e barche, e cinque navi di carico
tutte armate e incastellate, e navicando l’una armata e l’altra per
lo mare di Romania a fine d’abboccarsi insieme, non vi si poterono
trovare: l’ammiraglio de’ Veneziani con tutte le galee e gli altri
navilii della sua armata si ridusse nel porto di Sapienza nella Romania
bassa, e ivi s’ordinò, avendo lingua de’ suoi nemici ch’erano nel mare
di Romania, in questo modo: che le navi mise nella bocca del porto
incatenate insieme, e con esse venti galee alla guardia, e molto le
fece bene armare e acconciare alla difesa della bocca del porto, e con
queste rimase il loro ammiraglio; l’altre quindici galee co’ legni
armati e con le saettie accomandò a uno da ca Morosini di Vinegia, e
misele dentro nel Portolungo, acciocchè stessono più salve, e potessono
contastare a’ nemici dinanzi e l’ammiraglio di dietro, se caso venisse
che l’armata de’ Genovesi si mettesse nel porto. L’ammiraglio de’
Genovesi avendo in Romania sentito lingua dell’armata de’ Veneziani, e
com’erano più galee e assai legni di carico incastellati più di loro,
e che fatto aveano la via di Portolungo di Sapienza nella Romania
bassa, come uomo di gran cuore e ardire, avvilendo i suoi nemici che
non aveano cercato d’abboccarsi con lui, ma piuttosto fatto vista di
schifarlo, di presente s’addirizzò con la sua armata verso il porto
di Sapienza per richiedere i Veneziani di battaglia; e come giunto fu
sopra il porto di Sapienza, vide come i Veneziani co’ loro navilii
incastellati e incatenati e con le galee s’erano afforzati alla bocca
del porto, e parvegli segno che non volessono combattere; nondimeno per
mostrarsi a’ nemici senza paura, non credendosi venire a battaglia,
stando aringati sopra il porto, mandò a richiedere l’ammiraglio de’
Veneziani di battaglia, dicendo, come l’attendea fuori del porto, per
porre fine a’ travagli e alle tribulazioni che gli altri navicanti e
tutto il mare portava della loro guerra. L’ammiraglio de’ Veneziani
rispose, ch’era in casa sua, e non intendea combattere a richiesta
de’ suoi nemici, ma quando a lui paresse prenderebbe la battaglia.
I Genovesi più inanimati, veggendo ricusavano la battaglia, da capo
la dimandarono, vituperando i loro avversari, sonando e risonando
trombe e nacchere, e vedendo che niuno segno si facea pe’ Veneziani di
muoversi, ad alcuno atto, presono un folle ardimento, se i Veneziani
avessono aoperato come poteano l’armi, perocchè Giovanni Doria nipote
dell’ammiraglio mattamente si mise con una galea ad entrare nel porto,
e appresso di lui il figliuolo dell’ammiraglio con la sua, entrando
sotto la guardia delle navi e delle galee. I Veneziani vedendoli
entrare, follemente li lasciarono entrare, sperando rinchiuderli nel
porto e averli tutti a man salva; e così senza contasto per atare i
giovani che s’erano messi a quello pericolo v’entrarono tredici galee
di Genovesi l’una dopo l’altra, senza essere impedite o combattute
dall’ammiraglio o dalla sua armata ch’era alla guardia della bocca
del porto; e trovandosi nel porto, si dirizzarono con ordine e con
grande ardimento a combattere le quindici galee de’ Veneziani e’ legni
armati ch’erano nel porto, le quali aveano le prode a terra per loro
agiamento, ed erano più atte alla difesa. I Genovesi l’assalirono con
aspra battaglia, ma quale che fosse la cagione, o per sdegno preso
contro all’ammiraglio che non avea impedito la loro entrata, e non
s’era mosso alla loro difesa, o per molta codardia, a quel punto
feciono piccola difesa, e però nel primo assalto furono assai de’
Veneziani fediti e morti: e pignendo i Genovesi, con piccola resistenza
de’ loro avversari montarono in sulle galee, e in poca d’ora tutti gli
ebbono presi e sbarattati, ne’ quali molti più annegarono gittandosi
in mare per fuggire, che quelli che morirono di ferro. Avendo queste
tredici galee avuta piena vittoria delle quindici del porto, feciono
segno al loro ammiraglio e all’altre galee ch’erano fuori del porto
della loro vittoria, le quali con grande baldanza e ardire si misono
innanzi, per volere combattere le venti galee e le navi ch’erano
alla guardia della bocca del porto, e le tredici vittoriose vennono
dall’altra parte, avendo due corpi di galee veneziane affocate per
metterle loro addosso. Strignendosi d’ogni parte la battaglia,
l’ammiraglio veneziano ingannato per molta viltà del primo suo avviso,
e sbigottito delle quindici galee perdute, e della battaglia che d’ogni
parte si vedea apparecchiare, s’arrendè alla misericordia de’ Genovesi,
e da quel punto innanzi più non v’ebbe morto o fedito alcuno Veneziano;
tutti furono prigioni, perocchè in porto e tutto in mare di lungi dalla
terra ferma niuno dell’armata de’ Veneziani campò che non fosse preso
o morto, e i prigioni furono per novero cinquemilaottocentosettanta,
i quali con tutte le galee, e altri legni e navilii, con grande
vittoria quasi senza loro danno menarono a Genova, lasciati nel porto
e nella marina di Sapienza quattromila o più corpi di Veneziani morti
e annegati in quella battaglia, la quale fu a dì 3 di novembre 1354.
Della quale vittoria i Genovesi ripresono cuore e ardire di loro stato,
e i Veneziani molto ne dibassarono; e questo fece la mala provvedenza
del loro ammiraglio, che avendo guardata la bocca del porto come potea,
le galee de’ Genovesi non v’entravano, e l’entrate se l’avesse volute
combattere di dietro con parte delle sue galee, come poteva, avrebbe
vinti i Genovesi, come i Genovesi vinsono lui. Ma la guerra è di questa
natura, che commesso il fallo seguita la penitenza senza rimedio le più
volte.


CAP. XXXIII.

_Come Gentile da Mogliano diede Fermo al legato._

Innanzi che noi procediamo ad altri effetti della detta sconfitta,
Gentile da Mogliano signore della città di Fermo nella Marca ci ritiene
alquanto, perocchè essendo tirannello oppressato da messer Malatesta
da Rimini maggiore tiranno, per cui s’era messo a soldare la compagnia
per liberare Fermo dall’assedio, come già è detto, rimase povero
d’avere e d’aiuto, conobbesi impotente da difendersi dal nimico suo,
non che dal legato, che per riavere la Marca occupata a santa Chiesa
s’apparecchiava di venire a oste alla sua occupata città di Fermo, e
però si pensò di riconciliar col legato e d’abbattere messer Malatesta
suo nimico, e andossene in persona al legato ch’era a Fuligno, e
promiseli di renderli la città di Fermo, e d’essere fedele al servigio
di santa Chiesa e del legato. Il legato ebbe tanto a grado la venuta
e l’offerta di Gentile, che di presente il ricevette con grande
allegrezza, e per onorarlo e fargli bene, comunicatosi insieme con lui
alla messa, il fece gonfaloniere di santa Chiesa, e promisegli que’
danari che volle a certo termine, dicendogli ch’era contento tenesse
la rocca di Fermo infino che fosse pagato. Il legato mandò della sua
gente da cavallo e da piè, e furono ricevuti da’ Fermani con grande
allegrezza e festa, pensando che uscivano di pericoloso servaggio, che
Gentile era bisognoso e gravavagli troppo, e non gli poteva difendere
nè aiutare. E il legato pensava fare in Fermo sua frontiera al primo
tempo, perocch’era vicino alle città della Marca occupate per messer
Malatesta, e avendo fatto contro a lui e contro agli altri tiranni di
Romagna gravi processi, pensava volere fare l’esecuzione con altro che
col suono delle campane e con le candele spente, ma da’ baratti e da’
tradimenti de’ Romagnuoli e de’ Marchigiani non si potè guardare, come
innanzi racconteremo.


CAP. XXXIV.

_Come il re di Araona ebbe la Loiera, e fece accordo col giudice._

Tornando a’ fatti di Sardegna, il re di Araona con la sua cavalleria
e con l’armata delle sue galee avendo mantenuto assedio alla Loiera
dal luglio al novembre, e fatto continova guerra al giudice d’Alborea
con piccolo acquisto, essendo la Loiera a grande stretta, e non
vedendo d’essere soccorsa, trattavano col re, e similmente il giudice
d’Alborea rincrescendogli la guerra. Il re si teneva duro, e voleva
maggiori cose che offerte non gli erano. In questo stante sopravvenne
la sconfitta de’ Veneziani ricevuta da’ Genovesi, la novella della
quale fu in segreto molto tosto a Vinegia. Il doge e ’l consiglio
che questo seppono, tennono la cosa celata per modo, che i loro
cittadini non poterono alcuna cosa sentire, e di presente armarono
un legno sottile, e mandarono significando al re d’Araona il loro
fortunoso caso, e avvisandolo che innanzi che la novella si spargesse
sapesse pigliare suo vantaggio, e guardare la sua armata. Il legno
portò volando la mala novella al re d’Araona, ed egli con maestrevole
avviso con molta festa manifestò la novella per lo contradio, facendo
assapere al giudice e agli assediati che i Veneziani aveano sconfitti
i Genovesi. Per questo i Genovesi ch’erano a guardia della Loiera
perderono ogni ardire, e procacciavano l’accordo, e il giudice si
dichinò più che fatto non avrebbe, e il re mostrandosi di buona aria
più che non solea, di presente venne alla concordia della pace, e fu
fatta in questo modo: che il re avesse la Loiera andandosene sani e
salvi i Genovesi e gli altri forestieri che la guardavano, e il giudice
d’Alborea riconobbe ritenere tutte le terre dal detto re, e feceli il
saramento, e promiseli dare ogni anno certa moneta per l’omaggio delle
dette terre; e fatta la pace, e fornita la Loiera di sua gente d’arme,
per lo beneficio dell’affrettata novella, e per lo savio consiglio
del re, si tornò in Catalogna, con acquisto, e con pace, e con onore.
Ove se la novella fosse sentita prima da’ suoi avversari, con danno
e con vergogna senza nullo acquisto gli convenia partire dell’isola
vituperosamente: e però si verifica qui l’antico proverbio contrario
alla vile pigrizia, che dice; il buono studio vince ria fortuna.


CAP. XXXV.

_Come i Pisani si diliberarono di mandare all’imperatore._

Soprastando l’eletto imperadore a Mantova per volere trarre a fine la
pace tra’ Lombardi, i Pisani i quali erano a quel tempo in grande e
buono stato sotto il reggimento de’ Gambacorti, ch’erano i maggiori,
e con loro gli Agliati e seguaci e Bergolini, i quali manteneano
pace e onore co’ Fiorentini, e non ostante che fossono amici de’
guelfi, sentendo il popolo minuto tutto imperiale, per provvedersi
di conservare loro stato diliberarono di mandare di loro medesimi
ambasciadori con pleno mandato del detto comune al detto eletto,
e nel loro segreto fu, che procacciassono d’avere promessione e
fede dall’eletto, che gli conserverebbe nello stato senza far nella
città mutazione degli ufici, e che non vi rimetterebbe gli usciti
ribelli, e che manterrebbe al comune di Pisa la signoria di Lucca,
e non la recherebbe in libertà nè ad altro stato. Gli ambasciadori
con grande compagnia e molto adorni giunsono a Mantova, dov’era
l’eletto imperadore, e ricevuti da lui con grande onore, e fatta la
riverenza, spuosono l’ambasciata del loro comune, ove liberamente gli
offersono la città e gli uomini di quella alla sua ubbidienza, pregando
divotamente per bene, e per pace e buono stato del detto comune,
che gli dovesse piacere di promettere per la sua fede, e appresso
dell’imperiale corona le sopraddette cose utili e necessarie al buono
stato di que’ cittadini, e l’eletto con grande allegrezza e festa li
ricevette, e promise nella sua fede liberamente ciò che per loro era
domandato. Allora gli ambasciadori gli promisono trentamila fiorini
d’oro in aiuto alla spesa della sua coronazione, e altri trentamila
per lo consentimento della città di Lucca, il quale consentimento
non onorevole alla maestà imperiale, comprese sotto la ragione del
padre suo re Giovanni, quando la città di Lucca gli fu data. Della
quale promessa i grandi mercanti, e gli altri usciti di Lucca, che si
pensavano tornare in libertà per la venuta dell’imperadore, si tennono
mal contenti: e così fu fatta la concordia dall’eletto imperadore
a’ Pisani, della quale i cittadini feciono in Pisa per molti giorni
singulare e grande festa, ignoranti del futuro avvenimento della loro
ruina.


CAP. XXXVI.

_Rottura della pace del re di Francia e d’Inghilterra._

Essendo per lungo tempo trattato per lo cardinale di Bologna e per
altri prelati di volere fare accordo tra il re di Francia e quello
d’Inghilterra, e sotto questa speranza più volte prolungate le triegue
tra l’uno re e l’altro; e non potendo trarlo a fine, provvidono di
comune consiglio quelli che menavano il trattato, che abboccandosi i
due re insieme nella presenza del papa, o i loro più confidenti baroni,
che pace ne dovesse seguire; e per seguire questo consiglio il re di
Francia vi mandò il duca di Borbona suo consorto, e il conestabile
di Francia: e il re d’Inghilterra vi mandò il duca di Lancastro suo
cugino, e il vescovo di Vervic, e catuno giunse a corte del mese di
dicembre: e abboccatisi insieme per più riprese nella presenza del
papa, tanto volea catuno mantenere l’onore del titolo del suo signore,
che mezzo non seppono trovare di recarli in pace. Il papa, o per
soperchia arroganza che trovasse in loro, o per poco ardire ch’avesse
di sforzare gli animi de’ signori, non vi s’interpose come avrebbe
potuto la sua autorità, con la quale poteva catuno sostenere con suo
onore, e trovare mezzo di recarli a concordia e pace; nol fece, che
forse non erano ancora puniti i peccati de’ Franceschi: e però del mese
di gennaio del detto anno, catuna parte in discordia con poco onore del
santo padre e de’ suoi cardinali si tornò al suo signore.


CAP. XXXVII.

_Come un gatto uccise un fanciullo in Firenze._

Avvegnachè assai paia cosa strana e non degna di memoria quello che
seguita, perocchè fu inaudito caso, non l’abbiamo saputo tacere. In
Firenze era da san Gregorio un lasagnaio con una sua moglie, aveano un
piccolo loro fanciullo di tre mesi, e avendolo la madre governato e
rimessolo nella culla al modo usato, una gatta accresciuta e nutricata
in quella casa se n’andò al fanciullo, e cominciolli a rodere la testa,
e trassegli gli occhi e manicosseli, e poi rodendo la testa se n’andò
fino al cervello; e avendo lungamente pianto il fanciullo, il padre
e la madre soccorsono tardi, non pensando che cotale caso fosse, e
trovarono il fanciullo storpiato, e la gatta sopr’esso ancora vivo,
ma incontanente morì; e sparata la maladetta gatta le trovarono gli
occhi del fanciullo in corpo. Questa è quasi cosa incredibile, ma per
esperienza del vero di questo fatto si dee alle donne e alle balie
accrescere sollecitudine e accrescimento di buona guardia a’ piccoli
fanciulli. Avvenne questo inopinato caso a dì 6 di dicembre 1354.


CAP. XXXVIII.

_Come l’imperadore fe’ fare triegua da’ Lombardi a’ signori di Milano._

Avendo fino a qui dimostrato i trattati tenuti per l’eletto imperadore
e la sua venuta a Mantova, al presente ci strigne il tempo a venire
dimostrando i cominciamenti in fatti delle sue proprie operazioni.
Costui secondo il suo supremo titolo, conoscendo se medesimo e il suo
piccolo podere, e abbattendo nell’animo suo ogni elezione, provvide
che per astuta e dissimulata suggezione gli convenia procedere per
venire all’ottato fine della sua coronazione, e per questo in fatto
prese abito, forma, e operazione umile, e sommissione incredibile
all’imperiale nome in fondamento de’ suoi principii: e venuto a Mantova
senz’arme, e fattosi trattatore della pace da’ signori di Milano a’
legati lombardi, avendo seguito il fatto dall’entrata di novembre
al Natale senza frutto, essendo montata la superbia de’ Genovesi e
de’ loro signori, per la vittoria avuta in mare sopra i Veneziani,
per la quale mutando in prima i patti li voleano più larghi per loro
in vergogna degli allegati, ed eglino sdegnosi non acconsentivano,
l’imperadore, ch’avea l’animo più a’ suo’ fatti propri, si doleva
di perdere il tempo invano, e conoscendo la potenza de’ Visconti di
Milano maggiore che della lega, e non vedendosi da’ comuni di Toscana
fuori che da’ Pisani dimostramento d’alcuno favore, comprese che a’
collegati non faceva utile, e a se faceva impedimento grande per la
coronazione della corona del ferro, ch’era nella potenza de’ signori di
Milano, e però non dimostrando d’abbandonare il trattato, ma di volerlo
conducere a fine di pace, facea fare triegua tra’ Lombardi fino al
maggio prossimo vegnente; e fatta la triegua, incontanente trattò per
se accordo co’ signori di Milano, sottomettendo la sua persona, e ’l
suo onore, e la dignità imperiale oltre al debito modo nell’arbitrio
e potenza de’ tiranni, prendendo confidenza di quelli, o da purità di
mente, o da matto consiglio, non però di certo e di chiaro giudicio;
e il patto fu, che li darebbono abilità d’avere sotto le loro braccia
la corona a Moncia, ed egli senza entrare in Milano gli lascerebbe
suoi vicari in tutta la loro giurisdizione; ed egli avuta promissione
da loro, che alla sua coronazione a Roma gli donerebbono per aiuto
alle spese fiorini cinquantamila d’oro, senza alcuna gente d’arme come
privato uomo si sottomise nella loro signoria, vincendo gli animi fieri
e l’usata fallacia tirannesca colla sua persona creduta nelle loro mani
liberamente, come appresso diviseremo.


CAP. XXXIX.

_Come l’imperadore andò a Moncia per la corona del ferro._

L’eletto imperadore avendo fatto la sua concordia co’ signori di
Milano, più della pace de’ Lombardi non si travagliò, ma di presente
fatta la festa della natività di Cristo a Mantova, si mise a cammino
verso Milano con meno di trecento cavalieri, i più senz’arme, e i
signori di Milano ordinarono, che per tutto loro distretto all’eletto e
alla sua compagnia fosse apparecchiato per loro e per li loro cavalli
ogni cosa da vivere senza torre alcuno danaio: e giugnendo a Lodi,
messer Galeazzo gli venne incontro con millecinquecento cavalieri
armati, e giunto a lui, gli fece la reverenza, e accompagnollo fino
dentro alla città di Lodi, e ivi il collocò onoratamente nelle case de’
signori, facendo nondimeno serrare le porti della città, e guardarla
dì e notte colla gente armata. E albergato in Lodi una notte, la
mattina appresso mosso il re de’ Romani, messer Galeazzo colla sua
gente armata l’accompagnò, avendo ordinata la desinea alla grande badia
di Chiaravalle: e appressandosi a Chiaravalle, messer Bernabò con
molti cavalieri armati gli si fece incontro, e fattagli la reverenza,
gli presentò da parte de’ fratelli e cavalli e palafreni covertati
di velluto, e di scarlatto e di drappi di seta, guerniti di ricchi
paramenti di selle e di freni: e fattogli alla badia nobile desinare,
messer Bernabò il richiese da parte de’ suoi fratelli e da sua che gli
dovesse piacere d’entrare nella città di Milano; l’eletto rispose, che
per niuno modo intendea venire contro a quello che promesso avea loro;
messer Bernabò gli disse, che questo gli fu domandato pensando che la
gente della lega il dovesse accompagnare, ma per la sua persona non era
fatto: e tanto il costrinsono, ed egli e messer Galeazzo, liberandolo
per loro e per messer Maffiolo dalla promessa, che con loro n’andò
in Milano; e entrato nella città, fu ricevuto con maggior tumulto
che festa, non potendo quasi vedere altro che cavalieri e masnadieri
armati: e i suoni delle trombe, e trombette, e nacchere, e cornamuse,
e tamburi erano tanti, che non si sarebbono potuti udire grandi tuoni;
e come fu in Milano, così furono le porti serrate, e così rinchiuso
il condussono a’ palazzi della loro abitazione, e assegnateli sale e
camere fornite nobilissimamente di letta e di ricchi apparecchiamenti,
messer Maffiolo e gli altri fratelli da capo andarono a fargli la
reverenza, dicendogli con belle parole come tutto ciò che possedevano
riconoscevano avere dal santo imperio, e al suo servigio intendevano
di tenerlo. Il dì appresso feciono fare generale mostra di tutta la
gente d’arme a cavallo e a piè ch’aveano accolta in Milano, e oltre
a ciò feciono armare quanti cittadini ebbono che montare potessono a
cavallo, tutti sforzati di coverte e d’altri paramenti e d’avvistate
sopravveste, e feciono stare l’imperadore alle finestre sopra la
piazza a vedere; e passando con gran tumulto di stromenti, feciono
intendere all’eletto ch’erano seimila cavalieri e diecimila pedoni di
soldo: e passata la mostra, dissono: signore nostro, questi cavalieri
e masnadieri, e le nostre persone, sono al vostro servigio e a’
vostri comandamenti; dicendo che oltre a questi aveano fornite tutte
le loro città terre e castella di cavalieri e di masnadieri per la
guardia di quelle. E così magnificarono la gran potenza del loro stato
nell’imperiale presenza, tenendo il dì e la notte le porte serrate e
la gente armata per la città, non senza sospetto e temenza dell’eletto
imperadore, il quale vedendosi in tanta noia di sollecita guardia, fu
ora che innanzi vorrebbe essere stato altrove con minore onore, e in
tutto fu in servaggio l’animo imperiale alla volontà de’ tiranni, e
l’aquila sottoposta alla vipera, verificandosi la pronosticazione detta
per previsione d’astrologia, negli anni _Domini_ 1351, per messer frate
Ugo vescovo di...... grande astrologo al suo tempo, il quale predisse
il cadimento del prefetto da Vico, e la soggezione futura dell’aquila
imperiale in questi versi:

    _Aquila flava ruet post parum vipera fortis._
    _Moenia subintrat Lombardi prima sophiae_
    _Anno quadrato minori decimonono._
    _Aquila succumbet pro stupri crimine foedo_
    _Nigra revolabit sublimi cardine Romam._

ma egli come savio comportò con chiara e allegra faccia la sua cortese
prigione; e con molta liberalità vinse quello che acquistare non
avrebbe potuto per forza. Dopo alquanti dì, come a’ signori tiranni
piacque, il condussono con la loro gente armata a Moncia, e ivi il
dì della santa Epifania, a dì 6 del mese di gennaio di detto anno,
fu coronato della seconda corona del ferro, con quella solennità e
festa che i signori Visconti li vollono fare; e tornato a Milano sotto
continova guardia, fattivi certi cavalieri, ed egli per tornare in
libertà sollecitando la sua partita, fu accompagnato di terra in terra
dalle masnade armate de’ signori, facendo serrare la città e castella
dov’entrava, e il dì e la notte tenerle in continova guardia: ed egli
avacciando il suo cammino, non come imperadore, ma come mercatante
ch’andasse in fretta alla fiera, si fece conducere fuori del distretto
de’ tiranni: e ivi rimaso libero della loro guardia, con quattrocento
compagni, i più a ronzini senz’arme, si dirizzò alla città di Pisa per
esservi prima che non avea loro promesso, e così li venne fatto.


CAP. XL.

_Come il conte di Lando venne di Lombardia in Romagna con la gran
compagnia._

In questi dì all’entrata di gennaio, il conte di Lando capitano del
residuo della gran compagnia, avendo un dì lungamente parlamentato a
solo coll’eletto imperadore, con duemilacinquecento barbute se ne venne
a Ravenna, e con lui due fratelli della bella contessa, che l’anno
del generale perdono andando a Roma capitò in Ravenna, e ritenuta
dal tiranno per conducerla o per amore o per forza a consentire alla
sua sfrenata libidine, la valente donna vedendo non potere mantenere
la sua castità contro alla forza dello scellerato tiranno se non per
via di morte, trovò il modo di finire sua vita innanzi che volesse
corrompere la sua castità; questi cavalieri credendosi potere vendicare
dell’onta della loro sirocchia contro al tiranno, s’accostarono con la
compagnia, e furono singolare cagione di menarla in sul Ravennese, ove
stette lungamente ardendo, e predando, e guastando il paese; e dopo la
detta stanza e guasto dato, essendosi tenuto alle mura della città il
conte, gli domandò trentamila fiorini d’oro se volea si partissono di
suo terreno, e avendo il tiranno bargagnato, s’era recato il conte a
dodicimila fiorini d’oro. Allora disse il tiranno, che gli darebbe i
detti danari, se ’l conte il volesse sicurare di non partirsi con la
compagnia per spazio d’un anno continovo del contado di Ravenna: e a’
suoi cittadini fece stimare il danno ricevuto delle loro possessioni,
tenendoli in speranza di pagare loro la restituzione del danno; onde
il conte e la sua compagnia frustrata del loro intendimento si partì
di là, e andossene nella Marca. Lasceremo ora de’ fatti della gran
compagnia, e torneremo alle cose che per l’avvenimento dell’imperadore
occorsono in Toscana.


CAP. XLI.

_Come i Fiorentini per la venuta dell’imperadore a Pisa si provvidono._

Sentendo i Fiorentini l’avvenimento dell’eletto imperadore a Pisa, non
avendo alcuna cosa provveduto dinanzi quando era a Mantova, ove ciò che
avessono voluto da lui avrebbono di suo buon grado impetrato, stavano
in consiglio se dovessono ubbidire o contradiare: ed essendone la città
tutta in vari e indeterminati consigli, presono di fare dodici uficiali
ch’andassono per tutto il contado con ordinata balìa, di fare riducere
tutta la vittuaglia nelle terre murate e nelle castella forti, e ogni
altra cosa di valuta, e diedono voce di volere prendere difesa, e non
con accettare l’imperadore, per non sottomettere la franchigia del
comune ad alcuna signoria; e quanto che in fatto questa provvigione
avesse poco effetto, pure fu utilmente provveduto, per non mostrare
viltà o paura, e per dare intendere all’eletto imperadore e al suo
consiglio che il comune di Firenze s’apparecchiava alla sua difesa; e
nondimeno elessono sei cittadini per mandarli a lui come fosse riposato
in Pisa, per trattare accordo con lui, se rimanendo in libertà il
potessono trovare. E questo fu ordinato e fatto in Firenze a dì 11 di
gennaio del detto anno.


CAP. XLII.

_Come il legato prese Recanati._

In questo mese di gennaio, il legato del papa avendo la città di
Fermo, e seguitando suo processo contro a messer Malatesta da Rimini
per le città ch’egli occupava a santa Chiesa, nondimeno come signore
avvisato e pratico ne’ fatti della guerra, non stava solo a’ processi
nè al suono delle campane, anzi cercava trattati, e co’ suoi cavalieri
sollecitava gli avversari di continova guerra: e in questi dì per
trattato mise la sua cavalleria in Recanati, e racquistò la città
alla Chiesa di Roma; e in quella, perch’era povera d’abitanti, mise
gente assai a cavallo e a piè per far guerra a messer Malatesta, e per
guardare la città più sicuramente.


CAP. XLIII.

_Come il capitano di Forlì venne in Firenze._

Quello che al presente ci muove non è per lo fatto della propria
persona degno di memoria, ma all’indiscreto movimento de’ rettori di
Firenze a quel tempo, non senza ammirazione ci muove a ricordare come
nel nostro contado venne messer Luigi marito della reina Giovanna
figliuola del re Ruberto, ed egli figliuolo del prenze di Taranto
fratello carnale del detto re Ruberto, stati sempre protettori del
nostro comune, e il detto prenze capitano e conducitore delle nostre
osti, avendo il loro reale sangue e la vita, nelle persone di messer
Carlo loro fratello e di messer Piero figliuolo del detto re, sparto
nelle nostre guerre, non dimenticata la memoria di cotanti servigi,
gli fu vietato non tanto il venire nella nostra città senz’arme e
senza compagnia di gente d’arme, ma lo stare nel nostro contado gli
fu vietato; e i fratelli carnali e’ cugini tornando di prigione
d’Ungheria, e domandando di volere fare loro diritto cammino per la
nostra città, e per lo nostro contado a tornare nel Regno, fu loro
vietato e contradetto il passo, ove si doveva con singulare festa e
onore fargli ricevere e accompagnare: ma tanto fu il podere d’alquanti
cittadini che allora governavano il comune, fortificandosi con non
giusti nè veri sospetti, che contro al piacere degli altri cittadini
ebbono podere di così fare. Il capitano di Forlì antico tiranno, sempre
stato nemico di santa Chiesa e del nostro comune, caporale in Romagna
di parte ghibellina, scomunicato e dannato da santa Chiesa, volendo
andare a Pisa all’imperadore con grande compagnia di gente d’arme, fu
nella nostra città ricevuto con disordinato e sobrabbondante onore, e
convitato da’ signori e da altri cittadini stette in festa alcuni dì di
suo soggiorno: poi volendo essere nella presenza dell’eletto imperadore
a Pisa, non gli fu conceduto eziandio entrare in quella città,
perch’era in indegnazione di santa Chiesa. Non è l’onore alcuna volta
fatto al nemico da biasimare, ma molto pare cosa detestabile in luogo
del debito onore a fidatissimi amici imporre sospetto e fare vergogna;
alla matta ignoranza del vario reggimento della nostra città fu lecito
di così fare a questa volta.


CAP. XLIV.

_Come l’imperadore Carlo giunse a Pisa._

L’eletto imperadore diliberato delle mani de’ tiranni di Milano, avendo
in sua compagnia il fratello naturale patriarca d’Aquilea, giunse alla
città di Pisa domenica a dì 18 di gennaio, gli anni _Domini_ 1354
dalla sua incarnazione, in su l’ora della nona. Ed essendo i Pisani
provveduti a fargli onore, gli andarono incontro con la processione
del loro arcivescovo e di tutto il chericato, e con allegra festa i
giovani vestiti a compagnie di nuove assise andavano armeggiando, e i
rettori del comune con gli altri più maturi cittadini, e co’ soldati
senz’arme gli si feciono incontro fuori della terra facendogli somma
riverenza, e così tutto l’altro popolo a piè pieno d’allegrezza gli
si fece incontro; e addestrato da’ loro cavalieri con ricco palio
sopra capo, gridando il popolo viva l’imperadore, il condussono nella
città. L’imperadore, vestito molto onestamente d’uno paonazzo bruno
senza alcuno ornamento d’oro, o d’argento o di pietre preziose, andava
con molta umilità salutando i grandi e’ piccoli, pigliando gli animi
di molti forestieri che l’erano a vedere col suo benigno aspetto e
umile portamento, e condotto alla chiesa cattedrale, reverentemente
inginocchiato all’altare fece sue orazioni; e rimontato a cavallo, con
grande allegrezza e festa fu condotto a’ nobili abituri de’ Gambacorti,
ov’era il famoso giardino, e apparecchiato da’ detti Gambacorti le
camere e le letta di nobilissimi adornamenti, e apparecchiate le
vivande per la cena, e gli ostieri attorno per tutta la sua compagnia,
fu con somma letizia consumata la prima giornata, verificandosi
l’antico proverbio, che dice: gli stremi dell’allegrezza occupa il
pianto, come seguendo appresso in questo processo dell’imperadore si
potrà trovare.


CAP. XLV.

_Come l’imperadore bandì parlamento in Pisa, e quello n’avvenne._

Lunedì vegnente a dì 19 di gennaio, volendo l’imperadore fare
ragunare i cittadini a parlamento per ricevere il saramento della
loro ubbidienza, mandò il bando da sua parte che tutti si ragunassono
al duomo per la detta cagione, ed egli s’apparecchiò d’andare là. Il
popolo mosso per lo bando si ragunava al duomo. Erano in questo tempo
in Pisa due sette, l’una reggea lo stato del comune, della quale i
Gambacorti e Cecco Agliati erano caporali, e costoro erano chiamati
Bergolini, l’altra si chiamava la setta de’ Matraversi, e non erano
confidenti al reggimento del comune, ed essendo venuto di Lombardia
appresso all’eletto imperadore uno Paffetta della casa de’ Conti, il
quale era de’ caporali della setta de’ Matraversi, costui con certi
altri di quella setta disposti a rimuovere il reggimento della città,
il quale l’eletto imperadore aveva a Mantova promesso di conservare
e di mantenere, essendo egli già mosso per andare al parlamento,
e valicato il ponte alla Spina, cominciato fu con gran romore per
li Matraversi a dire, viva l’imperadore e la libertà, e muoia il
conservadore. Udendosi nel romore la novità del conservadore, i grandi
e’ piccoli cominciarono a sospettare per tema, e altri per mala
industria, cominciò il popolo a correre all’arme. L’eletto sentendo
questa novità, incontanente diede la volta, e avendo seco Franceschino
Gambacorti, il quale era sindaco del comune a fargli il saramento, e
con lui i soldati del comune, se ne venne al palagio degli anziani, e
di là mandò bandi per la terra, e fece a’ cittadini porre giù l’arme,
e racchetare il popolo; e lasciati i soldati del comune alcuna parte
armati in segno di guardia, in quel giorno non si fece altra novità, e
prolungossi il saramento che fare si dovea all’eletto imperadore.


CAP. XLVI.

_Come l’imperadore di Costantinopoli racquistò l’imperio._

Del detto mese di gennaio, un’altro giovane Calogianni Paleologo
imperadore di Costantinopoli, essendo, come addietro è narrato, dal suo
suocero Mega Domestico balio dell’imperio per lui cacciato di quello,
ed usurpato a se la signoria del detto imperio, aveva lui lungamente
tenuto in esilio nel reame di Salonicco: il quale giovane imperadore
avendo tenuto lungo trattato con certi de’ suoi baroni, i quali gli
dicevano che procurasse di comparire a Costantinopoli, ed essendovi
l’ubbidirebbono, costui povero d’avere e di gente, non trovando altro
aiuto, si fece ad amico un gentile uomo di Genova ch’era ricco in quel
paese, il quale co’ suoi danari e con l’industria della sua persona
segretamente il condusse in Costantinopoli; ed essendo nella città,
fu manifestato a’ baroni con cui era in trattato, i quali di presente
gli feciono braccio forte, e sommossono il popolo, che il desiderava
come loro diritto imperadore; e presa l’arme, combattendo il castello
della signoria, Mega Domestico usurpatore dell’imperio, male provveduto
di questo caso, come Iddio volle si fuggì di Costantinopoli, e il
giovane a cui si dovea l’imperio di ragione rimase imperadore, e il
suocero per paura si rendè calogo cioè eremita. E stando in quello
stato da non prender guardia di lui, trattava col figliuolo e co’
suoi amici d’abbattere l’imperadore, e scoperto il trattato si fuggì,
e cambiato abito, accolse gente, e cominciò a guerreggiare in alcuna
parte l’imperio, con lieve aiuto di sbanditi e di ribelli. L’imperadore
per rimunerare il servigio ricevuto dal Genovese, ch’aveva nome messer
... li diede l’isola di Metelino, e la sirocchia per moglie, ed ebbelo
continovo al suo consiglio.


CAP. XLVII.

_Come i Matraversi di Pisa feciono muovere l’imperadore._

Tornando alla materia de’ Pisani, il martedì a dì 20 di gennaio del
detto anno si ragunarono in Pisa col Paffetta assai della setta de’
Matraversi, e con loro gran parte d’un’altra nuova setta che si diceano
i Malcontenti, e in compagnia s’appresentarono dinanzi all’eletto
imperadore, e con grande istanza il richiesono e pregarono, che per
bene e contentamento del comune dovesse prendere a se il saramento de’
loro soldati, che i cittadini erano malcontenti che i suoi soldati
fossono all’ubbidienza di due privati cittadini, ciò era Franceschino
Gambacorti e Cecco Agliati: e Cecco Agliati per alcuna invidia presa,
vedendo che a’ bisogni i soldati andavano più a Franceschino che a
lui, sentendo questo movimento andò all’imperadore, e disse, che
dicevano bene, e che per se era contento che così si facesse. L’eletto
imperadore vedendo che il movimento di costoro s’accostava alla sua
volontà, quanto che ciò fosse contro a’ patti promessi, sott’ombra di
volere racquetare la contenzione del comune, e levare materia agli
scandali già mossi, andò al palagio degli anziani, e ivi fatti ragunare
i soldati del comune a cavallo e a piè, prese il saramento da loro, e
cominciò a venir meno allo stato che reggeva della sua promessa, e a
dare baldanza a’ suoi avversari; ma per non dimostrare che così tosto
avesse loro rotti i patti, argomentò, e fecene capitani Franceschino
Gambacorti e Cecco Agliati alla sua volontà. La cosa era già condotta
in termini che dire non s’osava contro a cosa che facesse, nè ricordare
i patti promessi, ma catuno dimostrava essere contento a ciò che
facesse per accattare la sua benivolenza.


CAP. XLVIII.

_Come procedettono i fatti in Pisa._

Avvedendosi i Gambacorti e i loro seguaci che l’eletto assentiva di
grado le novità che moveano i loro avversari, e non vi volea mettere
riparo, conobbono che il loro stato si veniva abbattendo, e non vi
poteano riparare con alcuno salutevole consiglio. E però vedendosi a
mal partito, strignendosi insieme, per lo meno reo presono di volere
essere motori, innanzi che fatto venisse alla setta contraria a loro
di dare la libera signoria del comune all’imperadore, pensando che per
i patti egli era loro obbligato, e per questa libertà sarebbe più:
e così deliberati furono all’eletto, e con belle e riverenti parole
dissono, ch’aveano provveduto, per levare gli scandali della città di
Pisa e del suo contado e distretto, darli la signoria; l’imperadore
che per via indiretta cercava questo, si mostrò molto contento, e di
presente prese la signoria, e levò le guardie dalle porte che v’avevano
i Pisani e mise vi la sua gente, e il dì e la notte faceva guardare la
terra alla sua cavalleria tanto che vi fosse più forte, e l’entrate del
comune recò a sua stribuizione, e mandò bando da sua parte, che chi
si sentisse offeso del tempo passato, o per l’avvenire, andasse per
giustizia a lui e alla sua corte, dicendo, che intendea che l’agnello
pascesse allato al lupo senza lesione o paura. Tutto questo processo
per la fretta delle sette e per la volontà dell’imperadore, sotto ombra
di volere conservare il comune in pacifico stato, fu aoperato di fatto,
senza deliberazione di comune consentimento.


CAP. XLIX.

_Come gli ambasciadori del comune di Firenze andaro all’imperadore._

Il comune di Firenze avendo lungamente praticato con quello di Siena
e di Perugia per la comune libertà del reggimento delle dette città,
e trovato che i Perugini si poteano diliberare dalla suggezione
dell’imperio, sotto titolo d’essere uomini di santa Chiesa, nondimeno
di loro consiglio s’unirono insieme co’ Sanesi a dovere seguitare
uno sì e uno nò nel cospetto dell’imperadore a mantenere loro stato
e la franchigia de’ loro comuni; e avendo presa questa concordia,
i Fiorentini ch’aveano eletti sei cittadini d’autorità a questo
servigio, gl’informarono della volontà del loro comune, dicendo, che
i Sanesi seguirebbono quello medesimo, secondo la promessa ch’aveano
dall’ordine de’ nove, che governava e reggeva quello comune; ed avendo
i capitoli scritti della loro commissione, a dì 22 di gennaio si
partirono di Firenze vestiti d’un’assisa tutti di doppi vestimenti,
l’uno di fine scarlatto, l’altro di fine mescolato di borsella, con
ricchi adornamenti, e con otto famigli a cavallo per uno tutti vestiti
d’un’assisa, e nel cammino attesono più giorni gli ambasciadori
perugini e’ sanesi per comparire tutti insieme nella presenza
dell’imperadore, come ordinato era, sperando dovere impetrare ogni loro
domanda con la benevolenza del signore, ove i Sanesi tenessono la fede
promessa a’ Fiorentini e a’ Perugini, la qual cosa venne mancata per la
corrotta intenzione de’ Sanesi, come poco appresso racconteremo.


CAP. L.

_Di novità stata in Montepulciano._

Mercoledì notte a dì 21 di gennaio, messer Niccolò de’ Cavalieri uscito
di Montepulciano, avendo trattato co’ suoi amici ch’erano nel castello,
accolti dugento cavalieri e cinquecento fanti, essendogli aperta una
porta, entrò nel castello; i Sanesi ch’aveano la rocca e la guardia di
Montepulciano, sentendo messer Niccolò e la sua gente entrati dentro,
francamente con certi terrazzani che non erano nel trattato abbarrarono
la terra, e intendevano alla difesa, ma poco sarebbe loro valuto, se
non che per caso avvenne, che per altra cagione in Montefollonico ivi
vicino erano venute masnade di Sanesi, i quali sentendo lo stormo di
Montepulciano di presente furono là al soccorso de’ loro; e aiutato
sostenere la battaglia e difendere la terra infino al vespero, vedendo
messer Niccolò e i terrazzani ch’erano con lui che non poteano rompere
gli avversari, e che il giorno declinava verso la notte, temette che
nel soprastare maggior gente de’ Sanesi non li sorprendesse, presono
partito d’ardere la terra, e andarsene: e mettendo prima catuno
fuoco nella sua casa, e appresso nell’altre, e affocato ogni cosa,
abbandonarono la terra: e intrigati que’ d’entro a riparare al fuoco
non li poterono seguire, e però si ricolsono a salvamento; e per
l’abbondanza del fuoco messo in molte parti, senza potersi riparare
arse dalla rocca del sasso in giù tutta quanta, con gran danno de’
terrazzani.


CAP. LI.

_Come le sette di Pisa si pacificarono insieme._

A’ 23 di gennaio 1354, avendo l’imperadore recato a se la guardia e
la libera signoria di Pisa, e messi i Tedeschi in luogo de’ cittadini
alla guardia, e già cominciando a prendere per loro, e volere per loro
alberghi le case de’ buoni cittadini di Pisa e le loro masserizie,
per paura di peggio catuna setta si ragunò a casa degli anziani:
e vedendosi insieme, catuno dicea, che per le loro discordie e
disordinati movimenti l’imperadore avea presa la guardia e la signoria
di Pisa contro a’ patti, e senza la deliberazione del comune, e
dimostrarono in quello consiglio quanto male poteva seguire alla patria
per le loro discordie; e ivi gli animi avvelenati da catuna parte
cominciarono a dissimulare, e mostrare di volere tra loro concordia,
e gli anziani in quello stante elessono dodici cittadini di catuna
parte, i quali ragunati insieme, senza contasto terminarono che ogni
dissensione tornasse a unità e concordia. E avuto consiglio con molti
cittadini, feciono fare pace a coloro ch’aveano briga insieme, e quelli
che discordavano per cagione di sette si mostrarono a quella volta
d’uno volere, e di concordia elessono ventiquattro, dodici di catuna
parte, che riformassono la terra degli ufici e’ reggimenti a volontà
dell’imperadore; e così ferma la concordia fra loro andarono insieme
all’imperadore, il quale avea già cassi i soldati borgognoni e italiani
del comune di Pisa, e in loro luoghi condotti de’ suoi tedeschi, e
fattili giurare a se. Venuti i Pisani nella presenza dell’imperadore,
con belle e savie parole li feciono intendere la loro pace e la loro
concordia. L’imperadore, nonostante quello ch’avea inteso da’ dicitori,
fece domandare il popolo se così era di loro volere, e tutti gridando
risposono di sì; allora l’imperadore scusò se, dicendo, che quello
ch’avea fatto non era stato di suo movimento nè per sua volontà, ma
le discordie e i romori mossi e fatti nel suo cospetto l’aveano fatto
temere del suo onore e del pericolo della città, e però avea presa la
guardia; ora molto allegro della loro pace e concordia restituiva la
guardia della città al comune e gli ufici a’ cittadini; e di presente
colla sua autorità confermò i ventiquattro eletti a riformare la terra,
pregando e comandando loro che facessono buona e comune elezione agli
ufici de’ loro cittadini, sicchè alcuno non si potesse con ragione
rammaricare: ma le chiavi delle porte della città non volle però
rendere agli anziani. E chi bene riguarderà questo processo, troverà
per astuto ingegno abbattuto lo stato di coloro che reggevano, e forse
darà fede a una fama che corse, che tutto ciò ch’è avvenuto fosse
ordinato con l’imperadore per lo Paffetta capo de’ Matraversi fino in
Lombardia.


CAP. LII.

_Come Gentile da Mogliano si ritolse la città di Fermo._

Tornando nella fontana de’ tradimenti nella Romagna e nella Marca,
ci occorre Gentile da Mogliano, il quale per dare più certa fede de’
suoi futuri tradimenti, s’era comunicato col cardinale all’altare
del corpo di Cristo quando rendè la città di Fermo a santa Chiesa, e
fu fatto gonfaloniere per lo detto legato contra i nemici di santa
Chiesa di Roma, e capitano della gente della Chiesa contro a messer
Malatesta da Rimini ch’era suo nemico capitale, e mandò il legato,
com’era in convegna con Gentile, gente d’arme a cavallo e a piè per
ricevere la tenuta della rocca e fornirla, e mandò per loro contanti
fiorini d’oro ottomila per dare a Gentile, come gli avea promessi
quando consegnasse la rocca. In questi medesimi dì, innanzi che le
cose avessono il suo effetto, messer Malatesta s’avvisò non potere
resistere contro al legato avendo seco Gentile da Mogliano e la
città di Fermo; e ’l capitano di Forlì, quanto che fosse nemico di
messer Malatesta, s’accorse, che acquistando la Chiesa sopra messer
Malatesta, la piena verrebbe poi sopra lui, e però incontanente fece
sapere a messer Malatesta, che volea dimenticare l’ingiurie ricevute,
ed essere suo amico, e senza attendere risposta, con molta confidanza
se n’andò a lui, il quale veggendo la liberalità del capitano il
ricevette amichevolemente; e ragionando insieme, conobbono il pericolo
del loro stato, e che rimedio non avea se non della loro concordia e
di Gentile da Mugliano: e presa fede da messer Malatesta che farebbe
pace con Gentile, e che gli renderebbe il porto di Fermo, di presente
mandò messer Lodovico suo figliuolo cognato di Gentile a ordinare che
tradisse il legato e santa Chiesa: e perocchè la natura di que’ tiranni
è molto conforme a’ tradimenti, con poca fatica recò Gentile al fatto;
e udita la promessa di messer Malatesta, e vedendosi acconcio a potere
tradire, tutto l’onore ricevuto dal legato, e la speranza di quelli che
gli si apparecchiavano, e ’l saramento prestato nella comunione a santa
Chiesa mise per niente, e fu tanto sfacciato, ch’essendo già venute
in Fermo le some de’ soldati del legato con parte della gente, fece
cercare se i danari vi fossono che il legato mandava per la rocca, e
per avventura erano ancora fuori della terra; e temendo de’ cittadini,
che volentieri erano usciti della sua tirannia, mostrando di volere
fare ciò ch’avea promesso, occultamente racchiuse nella rocca messer
Lodovico con dugento cavalieri, e del mese di gennaio, essendo molti
cittadini fuori della terra a una certa festa, scesono improvviso
della rocca nella città gridando, viva Gentile da Mogliano, e muoia
la parte della Chiesa, e corsono a serrare le porti, e i soldati che
dentro v’erano per la Chiesa mandarono fuori. La gente del legato
uscita di Fermo, e l’altra ch’era fuori, temendo per lo subito e non
pensato tradimento, si ricolsono a Recanati: e fornito Gentile il suo
tradimento, e fatto pace con messer Malatesta, e riavuto il porto di
Fermo, tutti e tre i tiranni ribelli a santa Chiesa si collegarono
insieme contro al legato, ma egli con grande animo per questo non si
smagò, ma prese cuore d’abbatterli, come infine fatto gli venne.


CAP. LIII.

_Come gli ambasciadori de’ Fiorentini e’ Sanesi furono ricevuti
dall’imperadore._

A dì 29 di gennaio detto, gli ambasciadori del comune di Firenze,
in compagnia con gli ambasciadori di Siena, entrarono in Pisa, e
andarono a fare la riverenza all’imperadore, e con loro furono ancora
gli ambasciadori del comune d’Arezzo: (quelli del comune di Perugia,
perocchè si voleano appresentare come uomini di santa Chiesa, non
vollono andare con loro): e come giunsono all’imperadore, trovarono
accolti con lui tutti i suoi baroni, ed entrando gli ambasciadori de
detti comuni, i baroni avvallarono i cappucci, e l’imperadore e’ suoi
li ricevettono con molta festa e allegrezza: e volendo baciare i piedi
all’imperadore, nol sofferse: e ricevuta la riverenza da tutti, con
singolare dimostramento d’amore prese per mano degli ambasciadori di
Firenze, e feceseli tutti sedere allato, e tale fu ch’egli abbracciò e
baciò in bocca per mostrare che contro a lui non avesse preso sdegno,
sapendo ch’altra volta tornato a Firenze dalla Magna avea sparlato
contro a lui; e festeggiando con tutti allegramente, domandarono
giornata per sporre la loro ambasciata, e fu data loro per lo seguente
giorno.


CAP. LIV.

_Come i Sanesi scopriro la loro corrotta fede contro a’ Fiorentini._

L’altro dì vegnente, a dì 30 di gennaio detto, gli ambasciadori del
comune di Firenze vestiti di scarlatto foderato di vaio con adorni
paramenti, con gli ambasciadori de’ Sanesi insieme, ch’erano de’
maggiori cittadini di quella città, s’appresentarono alla presenza
dell’imperadore e del suo consiglio: e avendo voluto i Fiorentini che
con loro insieme fossono gli ambasciadori d’Arezzo, i Sanesi ch’avevano
la mente corrotta contro a’ Fiorentini nol vollono acconsentire,
perchè i Fiorentini a quel parlamento non avessono chi li seguisse. E
cominciando gli ambasciadori fiorentini a sporre l’ambasciata com’era
loro imposto, per dimostrare più franchezza del loro comune, usarono
parole di debita reverenza alla maestà imperiale, dicendo _santa
corona_, e poi conseguendo _serenissimo principe_, senza ricordarlo
imperadore, o dimostrargli alcuna riverenza di suggezione, domandando
che il comune di Firenze volea, essendogli ubbidiente, le cotali e
cotali franchigie per mantenere il suo popolo nell’usata libertà, e
avendo tutto detto come fu loro commesso, conchiusono la loro reverenza
con poco onore della maestà imperiale, della qual cosa seguitò poco
onore a’ rettori di Firenze da cui mosse quello consiglio. Di questo
nacque tra i baroni e’ consiglieri dell’imperadore, e massimamente
tra coloro che per animo di parte erano contradi al comune di
Firenze, sdegno e baldanza di parlare contro al nostro comune, e se
l’imperadore, e il patriarca, e il vececancelliere non avessono avuta
più temperanza che gli altri del consiglio, i fatti con la consequenza
de’ Sanesi, che in quello consiglio ingannarono il comune di Firenze,
andavano a rovescio con molto sdegno da catuna parte, ma il savio
signore con temperanza conobbe quanto pericolo al suo stato portava
a non rimanere in concordia col comune di Firenze, e però sostenne,
magnificando quel comune, e mostrando verso quello volere fare quanto
onestamente potesse fare, non guardando troppo all’onore imperiale:
e ordinò di tornare con più diligenza altra volta a trattare co’
detti ambasciadori, e il suo consiglio ripremette d’ogni oltraggioso
parlamento quivi fatto. Dopo questo, gli ambasciadori sanesi, ch’aveano
altro in cuore che non aveano promesso a’ Fiorentini, lieti della poca
riverenza fatta all’imperadore per gli ambasciadori fiorentini, parendo
loro venuto il tempo che i loro rettori con coperta malavoglienza
lungamente aveano aspettato, credendosi col loro tradimento abbattere
e disfare il comune di Firenze, partendosi da quello che in fede
aveano promesso al nostro comune, cominciarono a sporre innanzi
all’imperadore, e al suo consiglio, e agli ambasciadori del comune
di Firenze la loro ambasciata, magnificando con ornato sermone la
serenità della maestà imperiale, chiamandolo loro signore, e senza
alcuno patto offersono quello comune liberamente alla sua signoria,
con le più magnifiche lode che pronunziare si possono, e con le più
libere offerte, pensando di questo rimanere esaltati e grandi, e aver
messo in fondo il comune di Firenze. Onde l’imperadore graziosamente
e con lieto volto ricevette e accettò l’offerte di quello comune,
e gli ambasciadori commendò molto del loro onorevole parlare, in
onesta riprensione di coloro che con meno reverenza aveano parlato
all’imperiale maestà. Ma perocchè l’intenzione dell’ordine de’ nove di
Siena infino a quello punto era stata occulta a molti grandi cittadini
di Siena e al comune di Firenze, cominciata a palesare ne’ fatti, ebbe
ravvolgimenti, e seguironne cose assai notevoli, come al suo tempo
innanzi racconteremo: ricordando qui, che come a Dio piacque, l’ordine
de’ nove, che questo tradimento ordinarono, ne fu abbattuto e disfatto,
e il comune di Firenze n’è esaltato in maggiore e migliore stato.


CAP. LV.

_De’ falli commessi per lo comune di Firenze, e degl’inganni ricevuti
da’ suoi vicini._

Avvegnachè quello che seguita non sia cosa notevole, concedesi al
nostro trattato per ammaestramento delle cose a venire. I rettori del
comune di Firenze sentendo passato in Italia l’imperadore e coronato a
Moncia, per loro non si fe’ alcuna provvisione in utilità o beneficio
del nostro comune; stando egli lungamente a Mantova nel lieve stato
che v’era, se il nostro comune v’avesse mandato a dargli conforto,
ciò che avessono voluto avrebbono di grazia impetrato da lui, ove poi
con pericolo e con gran costo s’accordarono con lui, come seguendo si
potrà trovare. E ancora lasciarono per matta ignoranza a provvedere
d’arrecare alla loro volontà e disposizione tutte le città e castella
e terre vicine, le quali lievemente con alquanta provvedenza arebbono
recato a dire e a fare quello che il comune di Firenze avesse voluto,
ove in sul fatto catuna terra e castello senza richiesta del comune
di Firenze prese suo vantaggio, non senza pericolo del nostro comune;
la diligenza e la sollecitudine de’ nostri rettori fu abbandonata al
corso della fortuna, come per antico vizio degli uomini del nostro
comune è consueto, perocchè non è chi si curi di patrocinare lo stato
e la provvedenza del nostro comune: e i rettori, c’hanno poco a fare
all’uficio, intendono più alle loro private cose che a’ beneficii
del comune, e però più lo conduce fortuna che provvedimento, ma
molto l’aiuta Iddio, e gli ordini dati alla grande massa del comune
per i nostri antichi maggiori. E in questo tempo per questa cagione
avvenne, che i Sanesi non si curarono di rompere in sul fatto la fede
a’ Fiorentini: e i Volterrani, sentendo l’offerte fatte pe’ Sanesi,
anch’eglino si diedono liberamente all’imperadore contro al volere de’
Fiorentini; e i Pistoiesi contro al volere de’ Fiorentini, e senza con
loro conferirne vi mandarono ambasciadori per darlisi: ma sentendo che
il comune di Firenze si turbava contro a loro, si rattennono della
libera profferta, e soprastettono più per paura che per amore: e’
Samminiatesi cominciarono segretamente, coprendosi a’ Fiorentini, di
darsi liberamente all’imperadore, e trovando tra loro concordia, prima
l’ebbono fatto ch’e’ Fiorentini vi potessono riparare; e se non fosse
che i rettori d’Arezzo temeano forte de’ Tarlati loro usciti e de’
ghibellini d’entro, avendosi veduti a stanza de’ Sanesi abbandonare
da’ Fiorentini nella presenza dell’imperadore, si sarebbono dati come
gli altri, non curandosi del Comune di Firenze, ma per loro medesimi
sostennono la libertà di quello comune, essendo forte impugnati da’
Tarlati Pazzi e Ubertini loro ribelli ch’erano con l’imperadore. E
avvedutisi gli ambasciadori fiorentini dell’inganno de’ Sanesi, e di
quello ch’aveano fatto i Samminiatesi e’ Volterrani, cominciarono
a parlare per gli Aretini e per i Pistoiesi; l’imperadore per sua
industria non li sostenne, ma disse la parola del Vangelo: _aetatem
habent ipsi, de se loquantur_, e non lasciò dar loro audacia o favore;
e così per difetto di mala provvedenza, i Fiorentini de’ loro propri
fatti, e di quelli che s’appartengono alla guardia de’ loro vicini,
furono più e più giorni a pericoloso partito, e in grande ripitio degli
altri cittadini.


CAP. LVI.

_Di molti Alamanni venuti alla coronazione dell’imperadore._

Stando l’imperadore a Pisa ne’ trattati colle città e comuni di
Toscana, come detto è, innanzi che i sindachi fossono venuti a
fermare le suggezioni, la novella della sua coronazione da Moncia, e
dell’avvenimento da Pisa, era sparta in Alamagna e nel suo reame di
Boemia, e come le città d’Italia erano senza guerra acconce alla sua
ubbidienza: e per questo l’imperatrice si mosse con mille cavalieri di
buona gente d’arme e molti baroni a sua compagnia per venire a Pisa, e
per simile modo molti prelati e grandi signori della Magna di diverse
provincie si mossono, catuno con grande compagnia, per venire in Italia
per essere alla sua coronazione a Roma, e in breve tempo giunsono a
Pisa l’imperatrice e più di quattromila cavalieri della più bella e
ricca baronia del mondo, bene montati, e con nobili paramenti, e molti
arnesi, ma con lieve armadura, e molti ne vennono per la nostra città,
albergandone seicento e settecento per notte, ove con cortese e buona
guardia onorevolmente furono veduti e albergati. L’imperatrice volea di
grazia venire per Firenze, ma perocchè ancora per lo nostro comune non
era presa fermezza d’accordo con l’imperadore, temendo che l’ignorante
e indiscreto popolo minuto non movesse parole villane contro a’
forestieri essendo l’imperadrice nella città, o contro i rettori del
nostro comune, per lo meno reo e più sicuro fu diliberato e preso, che
con grande compagnia o piccola ella non venisse nella città di Firenze.


CAP. LVII.

_Di novità della Marca per Recanati._

Messer Malatesta da Rimini, e il capitano di Forlì, e Gentile da
Mogliano, collegati insieme contro al legato, sentendo che i signori
di Milano aveano tregua con gli allegati Lombardi, e catuno stava
sospeso per cagione dell’imperadore, aveano cassi cento bandiere di
soldati, e perchè non tornassono loro addosso per via di compagnie non
li lasciavano partire del loro distretto se non per la via della Magna:
e per questo li ritennono a manicare sopra la pelle più d’un mese, e
molti se ne tornarono nella Magna, perocch’erano tutti Tedeschi, e
quando gli ebbono assottigliati, concedettono al resto la via per la
Lombardia, i quali senza arresto improvviso giunsono in Romagna: e
arrestati quivi senza far danno da millecinquecento barbute, i tiranni
sopraddetti romagnuoli s’accolsono con loro, e fatto loro alcuno aiuto
di loro danari, e promesse d’una buona terra dove potrebbono vernare ad
agio, li condussono a Recanati, pensando per forza poterla vincere e
racquistare. Il legato ammaestrato de’ fatti della guerra e de’ baratti
de’ suoi avversari, avendo per suo capitano di guerra messer Ridolfo
da Camerino, pro’ e valente cavaliere, avea fatta guernire di gente
d’arme da cavallo e da piè la città di Recanati: sicchè sopravvenendo
i tiranni con quella cavalleria, e sforzandosi di combatterla, la
trovarono sì guernita alla difesa, che ne perderono tosto ogni
speranza: e non potendovi soprastare, con vergogna se ne partirono
tornandosi addietro.


CAP. LVIII.

_Come la gran compagnia del conte di Lando entrò nel Regno._

Essendo per l’avvenimento dell’imperadore in triegua i fatti di
Lombardia, la gran compagnia del conte di Lando era tornata nella
Marca: e ricordandosi che l’anno dinanzi il re Luigi non avea mandato
loro quarantamila fiorini d’oro ch’egli avea promessi, e sentendo
che il duca di Durazzo e il conte Paladino erano in rubellione della
corona, ed erano contenti che la compagnia entrasse nel Regno,
nondimeno il conte di Lando, perchè il re non si provvedesse contro a
loro, tenea trattato d’accordarsi al soldo della Chiesa: ma non gli
era bisogno, che ’l traccurato re era stato assai dinanzi avvisato
dall’imperadore e da più altri che si provvedesse, che di certo la
grande compagnia dovea entrare nel Regno, e la provvigione che di ciò
fatta era, era di stare continovo in danzare e in festa colle donne: e
però la detta compagnia facendo la via della marina d’Abruzzi, senza
trovare contasto o riparo entrò nel Regno: e nella prima entrata
presono Pescara, e Villafranca, e san Fabiano, e trovandoli pieni di
vittuaglia e d’arnesi si dimorarono in essi fino al marzo, recando in
preda ciò che venne loro alle mani, scorrendo le contrade d’intorno.
E d’altra parte il conte Paladino, con trecento cavalieri e molti
masnadieri, in questo medesimo tempo correva predando le terre di
Puglia, facendo noia e danno assai a’ paesani; e avvegnachè messer
Luigi di Durazzo non si scoprisse in questi fatti, tutto si riputava
che fosse di suo consentimento e volontà. Il re facea fortificare
le terre alla difesa contro alla compagnia, e confortavali che si
guardassono bene per non cadere nelle mani de’ predoni: altro aiuto non
dava loro, che non n’era provveduto nè fornito di poterlo fare.


CAP. LIX.

_Come l’imperadore andò a Lucca._

Essendo stato l’imperadore in Pisa, e lasciato fare a’ cittadini
le novità che narrate avemo, stimando che quelle divisioni fossono
favorevoli alla sua signoria, e in iscusa a’ patti rotti, intra’
quali era la suggezione di Lucca, già immaginandone alcuna cosa a sua
utilità, volle andare a vedere la città, e a dì 13 di febbraio anno
detto si mosse con piccola compagnia di gente d’arme, e stettevi quel
dì e l’altro, e prendendo la riverenza da’ cittadini, il pregavano
della loro libertà. Il savio e avveduto imperadore, volendo compiacere
a’ Pisani e mostrare di volere mantenere i patti, quanto che altro
avesse nell’animo, disse, com’e’ sapeva che i cittadini di Lucca erano
stati per lungo tempo ribelli all’imperio, e però li reputava degni di
quello ch’avevano ricevuto: e confortandoli disse, che comportassono
con pazienza quello che sosteneano per penitenza del peccato commesso,
tanto che meritassono la liberazione: e nell’agosto lasciò que’
medesimi cittadini che i Pisani v’aveano deputati alla guardia, e non
rimosse uficiali nell’ordine di quel reggimento in alcuna parte, e
l’altro dì se ne tornò a Pisa.


CAP. LX.

_Come al Galluzzo nacque un fanciullo mostruoso._

In questo mese di febbraio nacque presso a Firenze in un luogo che si
chiama il Galluzzo, a uno barbiere, un fanciullo mostruoso e diminuto,
che ’l viso era come di vitello con gli occhi bovini, e dove doveano
essere i bracci, dagli omeri delle spalle uscivano due branche quasi
come d’una botta, da ogni parte la sua, e avea il corpo e la natura
umana senza coscie: ma dove le coscie dall’imbusto doveano discendere,
uscivano due branche da catuno lato una, ravvolte che non aveano
comparazione: e’ vivette parecchie ore, e appresso morì, lasciando
ammirazione di se. Ma di questo e degli altri corpi umani nati
mostruosi nella nostra città non potemmo comprendere che fosse vestigio
o pronosticatori d’alcuni accidenti, come credeano gli antichi, ma gli
sconci e disonesti peccati spesso sono cagione di mostruosi nascimenti,
e alcuna volta l’empito delle costellazioni.


CAP. LXI.

_De’ fatti di Siena con l’imperadore._

Era per lunghi tempi governato il reggimento della città di Siena per
l’ordine de’ nove, il quale era ristretto in meno di novanta cittadini
sotto certo industrioso inganno: perocchè quando il tempo veniva di
fare i loro generali squittini, acciocchè ogni degno cittadino popolare
entrasse nell’ordine de’ nove, coloro ch’aveano già usurpati gli ufici
si ragunavano segretamente in una chiesa, e ivi disponevano d’alcuni
cui voleano che rimanessono nell’ordine, fermandoli tra loro per
saramento, e prometteano tutti dare a’ detti le loro boci co’ lupini
neri, e tutti gli altri ch’andavano allo squittino, ch’erano molti
buoni e degni cittadini, li riprovavano co’ lupini bianchi, sicchè
l’ordine non crescea più che volessono, nè alcuno v’entrava che tra
loro prima non fosse deliberato: per la qual cosa erano in odio a tutti
gli altri popolani, e a gran parte de’ nobili con cui non s’intendeano.
Eranvi certi che manteneano questa setta, e guidavano il comune com’e’
voleano; costoro furono quelli che con loro tradimento credettono
abbattere il comune di Firenze, e disfare sua franchigia e reggimento
con la forza dell’imperadore, ed esaltare loro, sottomettendo la
libertà del loro comune alla libera signoria dell’imperio, come
poco addietro abbiamo narrato: avvenne, che manifestata in Siena
l’intenzione de’ loro rettori, strana all’intenzione de’ Fiorentini
e della maggior parte de’ loro cittadini grandi e popolani, essendo
mandato per gli ambasciadori al comune di Siena che facessono il
sindaco a fare la sommissione, la cosa cominciò a intorbidare gli animi
de’ cittadini, e a impedirsi il sindacato con grandi ripitii de’ loro
rettori e dell’ordine de’ nove che questo aveano fatto, e fu la città
in grave sospetto di ravvolgimento e di romore, e tutte le case de’
grandi feciono ragunata di gente d’arme. L’imperadore in Pisa volea che
gli ambasciadori sanesi facessono la sommessione ch’aveano promessa di
fare, e per questa cagione avea fatto bandire il parlamento. Allora uno
degli ambasciadori ch’era della casa de’ Tolomei disse a’ compagni,
che non intendea senza nuovo sindacato palese a’ suoi cittadini fare
quella sommessione: e per questo traendosene catuno addietro, la
cosa soprastette, e rimandarono a Siena: di che l’imperadore ebbe
malinconia e gran sospetto, e tutti i dì di questo aspetto stette
rinchiuso senza dare alcuna udienza o mostrarsi ad alcuno. I grandi
cittadini di Siena conoscendo il gran pericolo che occorrere poteva
al loro comune ribellandosi della promessa fatta all’imperadore, e
avendo fatto conoscere all’ordine de’ nove e al popolo, che senza loro
volontà non aveano podere di darsi all’imperadore, a dì 26 di febbraio
ragunato il parlamento, per volere piacere non meno al minuto popolo,
ch’era imperiale, che all’ordine e alla setta de’ nove, feciono fare
il sindacato pieno a darsi liberamente all’imperadore. Avvenne per
questo, che l’imperadore conobbe e seppe che le case de’ grandi di
Siena ebbono la signoria di fare della città a loro senno, e da loro
principalmente conobbe la soggezione di quella; e venuto il nuovo
sindacato agli ambasciadori detti, domenica, a dì primo di marzo del
detto anno, raunato il parlamento, i detti ambasciadori con pieno
sindacato del loro comune, feciono al detto eletto imperadore per se
e pe’ suoi successori ricevere libera suggezione del misto e mero
dominio di quella città e contado, e de’ loro uomini alla signoria
dell’imperio, non riserbandosi alcuna franchigia dell’antica libertà di
quello comune: e di questo li feciono fare reverenza, e prestarono il
saramento, ed egli l’accettò e ricevette per se e pe’ suoi successori
in futuro in presenza di tutto il parlamento, con grande allegrezza
e festa del popolo pisano ch’era presente; e accecati dalla coperta
invidia che portavano al comune di Firenze, avvisandosi per questo
abbattere la libertà de’ Fiorentini, mattamente sommisono la loro.


CAP. LXII.

_Di più imbasciate ghibelline state in presenza dell’imperadore._

Non ci parve da lasciare in silenzio quello che al presente seguita.
Messer Piero Sacconi, e il vescovo d’Arezzo degli Ubertini, e Neri da
Faggiuola, co’ loro consorti e co’ Pazzi di Valdarno, feciono loro
sforzo accattando sopra loro possessioni, e vendendone, per mettersi a
comperare belli cavalli, e armi orrevoli, e robe e ricchi paramenti,
per comparire magnifici nella presenza e servigio dell’imperadore,
credendosi essere esaltati da lui sopra gli altri Toscani: ed essendo
gli ambasciadori d’Arezzo per trovare accordo con l’imperadore, i
loro caporali nominati s’appresentarono nell’udienza imperiale, e in
quella addomandarono baldanzosamente d’essere rimessi nella loro città
d’Arezzo, e che a loro fossono rendute le terre e le possessioni.
Gli ambasciadori francamente li ripugnavano. L’imperadore, ch’avea
l’animo a’ fatti suoi e non a quelli della parte ghibellina, li si
levò dinanzi, dando loro uditori ch’avessono a riferire a lui: e nella
presenza degli uditori messer Piero montò in tanta arroganza, che
con aspre minacce e villanie domandava di volere essere restituito
nella capitaneria d’Arezzo e del contado. Gli ambasciadori savi e
coraggiosi rimproveravano la sua abbominevole tirannia, e il proprio
acquisto fatto per violente rapina, e per manifesta ruberia fatta a’
meno possenti sotto il titolo del capitanato, conchiudendo, ch’egli
era degno di ricevere dall’imperio gravi pene, avendo convertita la
capitaneria di quella città in incomportabile tirannia: e che quella
città che gli era accomandata per la santa memoria dell’imperadore
Arrigo, egli per malizia e per somma avarizia l’avea sottoposta e
venduta a’ Fiorentini per quarantamila fiorini d’oro, in vergogna
e detrimento del santo imperio: e grande vergogna gli era ora con
sfrenata baldanza avere fatto manifesto all’imperiale maestà cotanti
suoi difetti. Ancora il detto messer Piero avea nella presenza degli
uditori e degli ambasciadori infamato Neri da Faggiuola, ch’avea
per amistà de’ Perugini fatta la terra del Borgo, ch’era per lui
acquistata a’ ghibellini, venire in parte guelfa; per Neri gli fu
altamente risposto, mostrando come tutto era avvenuto per la sua
malizia, e per le sue violenze quando v’avea stato: e anche avvenne
che il vescovo d’Arezzo si lamentò di messer Piero di gravi ingiurie;
e così l’uno disse improvviso contro all’altro per modo, che tutti
impetrarono grazia nel cospetto dell’imperadore e del suo consiglio
di gravi abbominazioni, senza altro acquisto di frutto; e d’allora
innanzi gli ambasciadori del comune d’Arezzo ebbono graziosa udienza
dall’imperadore per l’accordo di quello comune.


CAP. LXIII.

_Come i Volterrani si diedero all’imperadore._

Avvegnachè innanzi sia fatta alcuna narrazione della sommissione
di Volterra e di Samminiato, qui si torna al termine del fatto.
I Volterrani sapendo che i Sanesi senza patto erano sottomessi
all’imperadore, avendo poco amore e meno confidanza al comune di
Firenze, perocchè si reggevano sotto la tirannia de’ figliuoli di
messer Ottaviano de’ Belforti, i quali quanto che fossono guelfi di
nazione, per la tirannia dichinavano ad animo ghibellino come mettesse
loro bene, e non amavano il comune di Firenze nè i Fiorentini per la
tirannia, ch’era contradia alla libertà del nostro comune, e però
senza volere seguire il consiglio de’ Fiorentini di domandare patti,
feciono sindachi i loro ambasciadori con pieno mandato e mandarli a
Pisa, i quali in pubblico parlamento, a dì 4 di marzo del detto anno,
si sottomisono liberamente alla signoria dell’imperatore e de’ suoi
successori, e feciono l’omaggio e la reverenza per lo detto comune, e
il saramento come i Sanesi aveano fatto.


CAP. LXIV.

_Come i Samminiatesi si diedero all’imperadore._

I Samminiatesi, che soleano essere più all’ubbidienza del comune di
Firenze che i Volterrani, avendo vedute le sopraddette città di parte
guelfa già sottomesse all’imperio, e che il comune di Firenze trattava
per se d’accordarsi con lui, essendo tra loro divisi per setta per la
maggioranza delle due famiglie Malpigli e Mangiadori, temendo l’una
parte che l’altra non pigliasse vantaggio, s’accostarono insieme
dopo l’aspetto di più giorni: e celandosi da’ Fiorentini perchè non
movessono alcuna delle dette case, e veduto loro tempo convenevole,
di concordia feciono loro ambasciadori con pieno mandato e sindacato
del comune a darsi liberamente all’imperadore; e mandatili a Pisa, a
dì 8 di marzo in parlamento si sottomisono liberamente alla signoria
dell’imperadore; e fatto il saramento, e volendo fare l’omaggio e
baciare i piedi all’imperadore, li levò di terra, e ricevetteli _ad
osculum pacis_, cosa che non avea fatta a’ sindachi di niuna altra
città: la cagione si stimò che fosse per l’affezione che l’imperio
per antico avea a quello castello, ove solea essere la residenza
degl’imperadori e de’ loro vicari, perchè è uno mezzo tra le grandi e
buone città di Toscana. Questo fu prima fatto che il comune di Firenze
ne sentisse alcuna cosa, e quando il seppono, più gravò nell’animo de’
cittadini di Firenze che la sommissione di Siena e di Volterra, per la
vicinanza che ’l detto castello ha con la nostra città e con l’altre
di Toscana: ma gran cagione ne fu la poca provvedenza già detta de’
rettori del nostro comune.


CAP. LXV.

_Di disusato tempo stato nel verno._

Non ci pare da lasciare in silenzio quello che fu singolare alla
memoria de’ più antichi, la cagione si credette che venisse da
influenza di costellazioni: il fatto fu, che dal novembre al marzo il
tempo fu di dì e di notte il più sereno, cheto e bello che per addietro
si ricordasse, essendo il freddo senza venti continovo e grande: e le
nevi ch’erano cadute dal principio si mantennono ghiacciate nel contado
di Firenze, e in molte parti bastò nella città più di tre mesi: il mare
fu tranquillo e dolce a navicare oltre alla credenza degli uomini;
tutti i gran fiumi stettono serrati di ghiaccio lungamente per modo
che niuno si poteva navicare, e il nostro fiume d’Arno, che è corrente
come uno fossato, stette fermo e serrato di ghiaccio, che lungamente
senza pericolo in ogni parte si poteva sopra il ghiaccio valicare: e a
dì 8 di marzo cominciarono a rompere le piove dolci e utili a tutte le
sementa della terra.


CAP. LXVI.

_Come il segreto giurato in Firenze fu manifestato all’imperadore._

Seguendo gli ambasciadori di Firenze il trattato della concordia
con l’imperadore, e avendo il mandato di profferirgli per lo comune
cinquanta migliaia di fiorini d’oro, avendo da lui i patti privilegiati
che per parte del comune gli si dimandavano, l’imperadore, avvisato
e malizioso, della moneta, dov’egli avea l’animo, non mostrava di
curarsi, ma ne’ patti si mostrava strano e tenace per vendere più cara
la sua mercatanzia. Avvedendosi di questo gli ambasciadori, e avendone
alcuno segreto accennamento di fuori da lui, due degli ambasciadori per
comune consiglio degli altri tornarono in Firenze per informare a bocca
i rettori, e avvisarli di quello che a loro pareva dell’intenzione del
signore. Vedendo i rettori che l’imperadore s’addurava, e che le terre
vicine s’era no date liberamente alla sua signoria, aveano cagione
di più temere: e tennono più consigli segreti ove si raccontavano
de’ falli dell’eletto: come manifesto appariva che non avea tenuto
fede a’ Gambacorti, nè allo stato di coloro che reggevano la città
di Pisa, dilettandosi de’ romori e della divisione de’ cittadini, e
tenea con loro che più erano pronti a movere le novità nella terra
per averne più libera signoria, e come si mostrava bisognoso e cupido
di trarre a se moneta: e avendo per più riprese praticato sopra i
fatti dell’imperadore e sopra quelli del nostro comune, infine d’un
animo presono partito per lo meno reo, che non si guardasse a costo
di moneta infino in fiorini centomila d’oro, dandoli all’imperadore,
dove la nostra città di Firenze rimanesse libera in sua giurisdizione,
con altri singolari patti. E commettendo la pratica di queste cose
ne’ detti ambasciadori, avendoli informati che si tenessono forti a
cinquantamila fiorini, e che non mostrassono nè paura nè viltà in
domandare e sostenere il vantaggio del comune nella quantità della
moneta e negli altri patti, ma innanzi si rompessono da lui aveano di
darli i detti fiorini centomila d’oro. Questo consiglio fu ristretto
ne’ priori e ne’ loro collegi con piccolo numero d’arroti, e fu
comandata a tutti la credenza, e giurata solennemente: e rimandati
i due ambasciadori a Pisa, essendo con l’imperadore, e sostenendo
francamente quello ch’era stato loro imposto, l’imperadore cominciò
a sorridere contro a loro, e manifestò ciò ch’era loro commesso, e
la deliberazione del loro comune, dicendo, che per scrittura tutto
gli era manifesto. Gli ambasciadori di presente senza procedere più
innanzi significarono all’uficio de’ priori ciò ch’aveano di bocca
dell’imperadore della revelazione del loro segreto consiglio, che per
questa cagione, avvegnachè per loro non li fosse acconsentita alcuna
cosa, il trovavano più duro e più turbato che prima, dicendo, come non
era traditore de’ Gambacorti, nè che non era cupido di moneta più del
suo onore, nè si dilettava nella commozione de’ cittadini. Come questa
novella fu divolgata nella nostra città, l’infamia de’ signori, e de’
collegi, e degli arroti, in cui era la credenza, fu molto grande: ma
però non trovò il comune chi alcuna cosa ne facesse allora per purgare
la comune infamia, temendo per la tenerezza dello stato, avendo così
dipresso l’imperadore, che maggiore pericolo non ne seguisse. Il
consiglio non fu reo, se rifermato lo stato del comune con la pace
dell’imperadore se ne fosse fatta debita inquisizione e giustizia.


CAP. LXVII.

_Come l’imperadore mandò aiuto di gente al legato._

Essendo i tiranni di Romagna accozzati insieme, e accolta gente
d’arme assai venuta di Lombardia per reprimere la forza del legato,
ch’era piccola, il legato mandò a richiedere l’imperadore d’aiuto.
L’imperadore immantinente, per mostrarsi zeloso e divoto a’ servigi
di santa Chiesa, vi mandò di presente de’ suoi Tedeschi cinquecento
barbute, e feciono la via per Siena, veduti e onorati da’ Sanesi
graziosamente: e giunti al legato con l’insegna del loro signore,
rifrenarono la forza e la volontà de’ tiranni. Questo non era per
l’andata di cinquecento barbute cosa da farne memoria, ma consentesi al
nostro trattato perchè fu la prima e l’ultima che l’imperadore facesse
in Italia in fatti d’arme.


CAP. LXVIII.

_Trattati dell’imperadore ai Fiorentini._

Essendo gli ambasciadori del comune di Firenze quasi ogni dì con
l’imperadore per trattare la concordia, ed egli avendo scoperto il
segreto del comune, e crescendogli ogni dì forza grandissima di baroni
e di cavalieri della Magna, non gli parea volere di meno, e però
si tenea forte a non condiscendere alla volontà de’ Fiorentini: e
nondimeno temperava per non rompersi da loro, con tutto l’attizzamento
de’ caporali ghibellini d’Italia ch’erano appresso di lui, che al
continovo l’infestavano, perchè si rompesse dai trattato della
concordia de’ Fiorentini, mostrandogli che avendo egli Pisa e Siena,
Volterra e Samminiato, e l’aiuto de’ ghibellini ch’erano ivi a fare i
suoi comandamenti, e la gran forza della sua baronia, senza dubbio di
presente ne sarebbe signore a cheto, e abbatterebbe la loro arrogante
superbia con grande onore e magnificenza dell’imperio. Il savio signore
conoscea quanto pericolo gli potea incorrere, potendo con suo onore
e vantaggio avere pace, cercare guerra: e conosceva, che quando il
comune di Firenze, ch’era potentissimo, si facesse capo della guerra
contro a lui, che tosto gli si scoprirebbono molti nemici: e conoscea
il servigio che avrebbe dalla gente tedesca, se con larga mano non
li provvedesse, e quanto erano fallaci le suggestioni de’ ghibellini
d’Italia: e però serbava il consiglio e la diliberazione nel suo petto,
e forte si temea che nascesse cagione per la quale i Fiorentini si
rompessono dal trattato; e però avendo trattato con loro per modo che
pareano assai di presso, l’imperadore disse, che facessono d’avere il
sindacato pieno dal loro comune come la materia richiedeva: e allora
diliberarono che tre degli ambasciadori tornassono a Firenze a fare che
il sindacato si facesse.


CAP. LXIX.

_Raccolti falli de’ governatori del comune in Firenze._

Perocchè gli antichi moderati e virtudiosi che soleano reggere e
governare lo stato della repubblica in grande libertà, e con maturi
movimenti e con diligente provvidenza governavano quella in tempo
di pace e di guerra, e non perdonando i falli che si faceano contro
la patria, nè lasciando senza merito l’operazioni che si facevano
virtudiose in accrescimento e onore del comune, onde al nostro tempo
è da maravigliare come la cittadinanza si mantiene, essendo strana da
quelle virtù, e dalla provvisione di quel reggimento: e in luogo di
quelli antichi amatori della patria, spregiatori de’ loro propri comodi
per accrescere quelli del comune, si trovano usurpatori de’ reggimenti
con indebiti e disonesti procacci e argomenti, uomini avveniticci,
senza senno e senza virtù, e di niuna autorità nella maggiore parte,
i quali abbracciato il reggimento del comune intendono a’ loro propri
vantaggi e de’ loro amici con tanta sollecitudine e fede, che in tutto
dimenticano la provvisione salutevole al nostro comune: e non è chi
per lui pensi, nè per la sua libertà, nè per lo suo esaltamento, nè
onore, nè per riparare al pericolo che sopravvenire gli può, se non
nella strema giornata o in sul fatto; e per questo spesso occorrono
gravi casi al nostro comune, e niuno prende vergogna, o aspetta, per
avere mal fatto al comune, alcuna pena: e però non è senza pensiero di
grande ammirazione come il nostro comune non cade in grandi pericoli
di suo disfacimento. Ma i discreti del nostro tempo tengono che questo
sia singolare grazia e operazione di Dio, perocchè in così gran fascio
di cittadini e di religiosi, benchè molti ne sieno de’ rei, assai v’ha
de’ virtuosi e de’ buoni, le cui preghiere conservano la città da molti
pericoli, e alquanto è la gente cattolica e limosiniera, perchè Iddio
la conserva; e oltre a ciò gli ordini dati alla massa del comune per
li nostri antichi, e ’l reggimento che ha preso il corso alla comune
giustizia per le conservate leggi, è grande braccio al conservamene del
comune stato. E benchè gli usurpatori del non degno uficio sieno molti,
e male disposti al comune bene, e solleciti e provveduti a’ loro propri
vantaggi, e occupino la civile libertà, il tempo di due mesi ordinato
al reggimento del sommo uficio del priorato per li nostri provveduti
antichi è sì breve, che fa grande resistenza alla propria arroganza:
e ancora la riprieme non poco la compagnia di nove priori e de’ loro
collegi. Ma non possono ammendare il continovo fallo dell’abbandonata
provvedenza: onde avviene, che come fortuna guida le cose, infino al
pubblico destamento del popolo si pena a provvedere, non il migliore
consiglio, che nol concede il trapassamento delle debite provvedenze,
ma il meno reo. E questo avviene continovo in tutte grandi e pericolose
cose e accidenti ovvero imprese che accaggiono al nostro comune.


CAP. LXX.

_Come a Firenze si fece il sindacato per l’accordo con l’imperadore._

Avendo narrato il modo del reggimento del comune di Firenze e de’
suoi rettori, si può dire con verità del fatto, manifestato più volte
in pieno consiglio per la bocca dell’imperadore, che avendo mandati
il comune di Firenze a Mantova suoi ambasciadori a profferirgli
l’aiuto del comune, e confortarlo della sua coronazione, non avrebbono
domandati que’ patti, che largamente senza niuna promessa di moneta
non avesse liberamente fatti; ma la provvedenza era, ed è per lunghi
tempi stata in contumace del nostro comune: e però tornati a Firenze
i tre ambasciadori per far fare il sindacato, sperando la concordia
con l’imperadore, a dì 12 di marzo del detto anno, ragunato il
consiglio del popolo secondo l’ordine del nostro comune, che prima
s’ha a deliberare in quello, poi in quella del comune, avvenne che il
notaio delle riformagioni, ch’era natio da..... leggendo i patti che
s’intendeano d’avere con l’imperadore, per mostrare grande tenerezza
al popolo della libertà pura del comune, non ostante che in quelle
scritture se ne contenesse assai già deliberate pe’ signori e pe’
collegi, si ruppe a piagnere per modo, che la proposta non si potè
leggere; e gli animi de’ consiglieri a quelle lagrime si commossono dal
loro proponimento, e però si rimase il consiglio e il sindacato per
quella giornata, e convenne che di nuovo si rifacessono altri privati
consigli, ne’ quali il movimento del notaio non fu riputato fatto
con movimento di ragionevole carità, ma piuttosto per adulazione per
accattare benivoglienza dal popolo. E pertanto tutti i privati consigli
fermarono l’intenzione a fare quello s’addomandava dagli ambasciadori,
e da capo a dì 13 del detto mese si mosse la proposta al consiglio del
popolo, e sette volte l’una dopo l’altra si perdè: all’ultimo levati
molti cittadini d’autorità a dire, e a mostrare il beneficio che di
questo seguitava al comune, e il pericolo che venia del contrario,
si vinse, e fu dato la balìa di pieno sindacato a tutti e sei gli
ambasciadori del comune, a potere promettere per lo comune ciò ch’era
trattato o di nuovo si trattasse: e appresso l’altro dì, a dì 14 del
mese, con minore fatica si rifermò nel consiglio del comune, e gli
ambasciadori col mandato pieno si tornarono a Fisa.


CAP. LXXI.

_Quello si fe’ per alcuno cardinale per la coronazione dell’imperadore._

In questi dì il cardinale d’Ostia, a cui s’appartiene la coronazione
dell’imperadore, giunse in Pisa, ricevuto dall’eletto a grande onore.
Era consuetudine di santa Chiesa di mandare tre cardinali alla
coronazione degl’imperadori, quello d’Ostia, c’ha l’uficio d’andare
a coronare l’imperadore alle sue spese e alla sua provvisione, gli
altri due debbono andare alle spese di santa Chiesa: ma a questa
volta essendone fatto gran procaccio in corte, e per questo avuto
la grazia il cardinale di Pelagorga, e quello di Bologna in su ’l
mare, ch’erano di maggiore legnaggio, il papa e gli altri cardinali
non acconsentirono che la Chiesa facesse loro le spese, dicendo, se
voleano andare ch’aveano la benedizione, ma altro non aspettassono.
I cardinali considerarono la spesa grande, e l’imperadore povero di
moneta e stretto d’animo, e però con poco loro onore per lo procaccio
fatto si rimasono di quella legazione, e il papa per non accrescere
loro vergogna non ve ne mandò alcuno altro: e di questo non si turbò
l’imperadore per non avere a stendere in loro il suo onore.


CAP. LXXII.

_Come si fermò l’accordo e’ patti dall’imperadore al comune di Firenze._

Sentendo l’imperadore tornati gli ambasciadori del comune di Firenze
con pieno mandato e sindacato da fare l’accordo con lui, e come a’
Fiorentini era paruto malagevole, e conosciuto ch’egli avea recati
gli ambasciadori a promettergli centomila fiorini d’oro, più per
la revelazione ch’egli avea fatta loro del segreto del comune che
per altro piacere, e trovando che i Pisani per mala suggestione già
gli aveano domandato che li dovesse liberare della franchigia ch’e’
Fiorentini aveano in Pisa per li patti della pace, ed egli sostenea
dicendo, che il loro movimento non era buono; e vedendo che il suo
consiglio era insuperbito per la gente alamanna che crescea al suo
servigio tutto dì, e per la forte inzicagione che i ghibellini
italiani faceano loro, temette del suo consiglio, e poi volle gli
ambasciadori avere in camera seco col patriarca e col vececancelliere
soli: e cominciando a chiarire i patti, l’imperadore vi s’allargò
molto più che infino allora non avea fatto, per tema che discordia
non rinascesse, e per non avere a riferire la sua volontà col suo
consiglio. Nondimeno quando vennero al saramento per fermezza delle
cose che si trattavano, gli ambasciadori al tutto voleano il salvo
manifesto e palese fermato col detto saramento; l’imperadore si
fermò a non volerlo fare: ma volea la sommissione libera, e da parte
privilegiare i patti, e che nel saramento de’ sindachi non fosse
eccezione. Gli ambasciadori, in questa parte alquanto indiscreti,
potendolo fare a salvezza del comune, lungamente lo tennono sospeso
non senza sua turbazione, e poi il feciono, e già era molto infra la
notte. Appresso vennono a dire, che il saramento della sommissione
non voleano che si stendesse a’ successori dell’imperio, altro che
alla sua corona; a questo, disse l’imperadore, che non credea che vi
si stendesse, perocchè questo si dovea fare nominatamente alla sua
persona, ma dove a’ successori andasse, in niuna maniera intendea a
derogare le loro ragioni. Appresso domandarono, che tutte le leggi e
statuti fatte e fatti, o che per innanzi si facessono per lo comune di
Firenze, in quanto le comuni leggi nominatamente non le repugnassono,
le dovesse per suoi privilegi confermare. Questa gli parve sconvenevole
domanda, e non la volea consentire: e parendo questo agli ambasciadori
dubbioso, tre ore o più di piena notte tennono la contesa con lui, e
infine l’imperadore infellonito gittò la bacchetta ch’avea in mano
per terra, e mostrandosi forte crucciato, giurò in alta voce per più
riprese, che se innanzi ch’egli uscisse di quella camera questo non
si consentisse per i sindachi, che con la sua forza e de’ signori di
Milano e degli altri ghibellini d’Italia distruggerebbe la città di
Firenze, dicendo, che troppa era l’altezza della superbia d’uno comune
a volere suppeditare l’imperio. Gli ambasciadori vedendolo così forte
turbato dissono, che troverebbono modo di venire a fare di ciò la sua
volontà: e perocchè l’ora era fuori di modo tarda, presono licenza per
andarsi a posare, e per questa cagione ogni cosa rimase imperfetta in
quella notte, e in quell’ora significarono il fatto gli ambasciadori a’
signori di Firenze, per avere il dì vegnente da risposta a buon’ora.
L’imperadore sentendo che gli ambasciadori aveano scritto al comune
di Firenze significando le sue parole, temette forte che i Fiorentini
non si rompessono dalla concordia, e però la mattina per tempo, non
attendendo che gli ambasciadori avessono risposta, mandò per loro, e
usate molte savie parole intorno al movimento tedioso della notte, con
dimostramento di grande amore verso il comune di Firenze, largamente
acconsentì ciò che gli ambasciadori aveano domandato: e oltre a ciò per
sua liberalità, ove gli ambasciadori gli aveano promesso d’essergli
stadichi per attendere la promessa del comune, poco appresso fatta la
concordia disse, ch’alla fede del comune intendea di stare di questo
e d’ogni gran cosa, e licenziò gli stadichi, e raffermata tutta la
concordia, innanzi che da Firenze venisse la risposta: nondimeno il
comune avea risposto, che per le dette cose non volea che la concordia
rimanesse: e questo fu a dì 20 di marzo del detto anno.


CAP. LXXIII.

_Come i Fiorentini per mala provvedenza errarono a loro danno._

Avvegnachè molto sia detto de’ falli del nostro comune, uno singolare
non ci si lascia passare senza fare in questo luogo memoria di lui.
Fatta e ferma la concordia con l’imperadore di dargli fiorini d’oro
centomila per avere fine e remissione da lui delle condannagioni e
pene, in che ’l nostro comune era incorso per decreti dell’imperadore
Arrigo e degli altri suoi antecessori, si ritrovò il saramento fatto
per lo detto eletto a papa Clemente sesto e alla Chiesa di Roma,
quando fu promosso per operazione del detto papa e di santa Chiesa
all’elezione dell’imperio, ch’egli libererebbe i comuni di Toscana
d’ogni condannagione fatta per i suoi antecessori, e d’ogni debito a
che si trovassono obbligati per addietro all’imperio, massimamente
il comune di Firenze, il quale per l’imperadore Arrigo era stato
condannato con i suoi cittadini in loro singolarità, la qual cosa
era manifesta a santa Chiesa. E ancora giurò, che i detti comuni non
graverebbe, nè farebbe contro alcuno di quelli muovere guerra, nè
sottometterebbe la loro libertà. Grande ignoranza fu trattare presso
a due mesi con l’imperadore, e non avere memoria di cotanto fatto. Io
reputo essere stata degna compensagione, avendo così fatta ignoranza
compensata con prezzo di cento migliaia di fiorini d’oro, i quali il
comune pagò per avere con fatica e con paura quello che aver potea
senza costo, per la benigna provvedenza di santa Chiesa: e quello che
pagò per debito in piccola parte, potea in luogo di servigio e di
grazia compensare. Vergognomi ancora di scrivere la seguente arrota:
avendo nella fama dell’avvenimento in Italia dell’imperadore, mandato a
corte al papa e a’ cardinali per avere aiuto e favore da santa Chiesa,
le lettere furono impetrate piene e graziose e favorevoli per lo
nostro comune all’imperadore, ove il papa e’ cardinali gli ricordavano
la promessa fatta sotto il suo saramento; le lettere stettono in
cancelleria per spazio di tre mesi, innanzi che modo si trovasse di
pagare fiorini trenta d’oro per le comuni spese della cancelleria: e
per questo, poco appresso che la sommissione del comune e la promessa
della moneta fu fatta, giunsono le lettere bollate al nostro comune,
con grande ripitio e vergogna de’ nostri rettori.


CAP. LXXIV.

_Della statura e continenza dell’imperadore._

Secondo che noi comprendiamo da coloro che conversano intorno
all’imperadore, la sua persona era di mezzana statura, ma piccolo
secondo gli Alamanni, gobbetto, premendo il collo e ’l viso innanzi non
disordinatamente: di pelo nero, il viso larghetto, gli occhi grossi,
e le gote rilevate in colmo, la barba nera, e ’l capo calvo dinanzi.
Vestiva panni onesti e chiusi continovamente, senza niuno adornamento,
ma corti presso al ginocchio: poco spendea, e con molta industria
ragunava pecunia, e non provvedeva bene chi lo serviva in arme. Suo
costume era eziandio stando a udienza di tenere verghette di salcio in
mano e uno coltellino, e tagliare a suo diletto minutamente, e oltre
al lavorio delle mani, avendo gli uomini ginocchioni innanzi a sporre
le loro petizioni, movea gli occhi intorno a’ circostanti per modo,
che a coloro che gli parlavano parea che non dovesse attendere a loro
udienza, e nondimeno intendea e udiva nobilemente, e con poche parole
piene di sustanzia rispondenti alle domande, secondo sua volontà, e
senza altra deliberazione di tempo o di consiglio faceva pienamente
savie risposte. E però furono in lui in uno stante tre atti senza
offendere o variare l’intelletto, il vario riguardo degli occhi,
il lavorare con le mani, e con pieno intendimento dare l’udienze e
fare le premeditate risposte; cosa mirabile, e assai notevole in uno
signore. La sua gente, avendo in un’ora in Pisa più di quattromila
cavalieri tedeschi, faceva mantenere onestamente, eziandio astenere
dalle taverne e dalle disoneste cose per modo, che innanzi alla sua
coronazione in Pisa non ebbe zuffa nè riotte tra’ forestieri e’
cittadini d’alcuna cosa. Il suo consiglio ristrignea con pochi suoi
baroni e del suo patriarca, ma la deliberazione era più sua che del
suo consiglio: perocché ’l suo senno con sottile e temperata industria
valicava il consiglio degli altri; e molto si guardò di muoversi alla
stigazione e conforto de’ ghibellini d’Italia, usati d’incendere e
d’infocare l’imprese all’appetito parziale, più che al singolare onore
dell’imperiale corona, i cui vizi nobilemente conoscea.


CAP. LXXV.

_Come si bandì in Firenze l’accordo con l’imperadore._

Sabato mattina, a dì 21 di marzo del detto anno, l’imperadore
provvedutamente fece ragunare tutti i forestieri ch’erano in Pisa e’
Pisani a parlamento nel duomo di Pisa, e con dimostramento di singolare
allegrezza fece venire dinanzi da se tutti e sei gli ambasciadori e
sindachi del comune di Firenze: i quali giunti nel parlamento furono
guardati da tutti con ammirazione grande, perocchè alla memoria di
coloro ch’erano vivi, nè di molto tempo innanzi, si trovava che il
comune di Firenze fosse stato altro che nemico all’imperadore, e ora
vedeano che con pace aveano dall’imperadore que’ patti ch’aveano saputi
dimandare: e da loro ricevette l’omaggio e il saramento della fede che
promisero all’imperadore, sotto la condizione de’ patti e convenienze
che ferme aveano con lui per lo comune di Firenze, le quali su brevità
appresso in sostanza diviseremo: e l’eletto imperadore come re de’
Romani ne fece a loro privilegi reali, e promise ricevuta l’imperiale
corona di farli imperiali. E a dì 23 del detto mese, lunedì sera,
si pubblicò in Firenze la concordia presa con l’imperadore, sonando
le campane del comune e delle chiese a Dio laudiamo. Poca gente, a
rispetto del nostro comune, si ragunò al parlamento, e senza alcuna
vista d’allegrezza ogni uomo si tornò a casa. Il comune fece in sulle
torri e in su i palagi festa e luminaria: ma nella città pe’ cittadini
non si fece falò per segno d’alcuna allegrezza, conoscendo quanto
costava caro al comune l’ignoranza de’ loro cittadini governatori per
l’abbandonata provvedenza.


CAP. LXXVI.

_I patti e le convenienze da’ Fiorentini all’imperadore._

Questi furono i patti che messer Carlo re di Boemia eletto imperadore
impromise al comune di Firenze, e co’ suoi reali privilegi confermò.
In prima cassò e annullò ogni sentenza e condannagione le quali per
addietro fossono fatte contro alla città, e’ cittadini e comune di
Firenze e’ suoi contadini, e contra i conti da Battifolle, e da
Doadola, e da Mangona, e Nerone d’Alvernia per gl’imperadori romani
ovvero re de’ Romani suoi antecessori: e tutti e catuno integrò e
restituì ne’ suoi onorie giurisdizioni e dominii personali e reali. E
concedette che il comune e popolo, e la città e contado e distretto
di Firenze si reggesse secondo gli statuti e le leggi municipali e
ordinamenti consueti del detto comune: e di singolare grazia confermò
al detto comune per suoi privilegi quello che più gli parve grave,
cioè, la confermazione delle leggi dette e statuti fatti, e che per
innanzi si facessono, approvandoli e confermandoli in quanto le comuni
leggi nominatamente non le riprovassono: dicendo, la moltitudine delle
leggi è tanta, che se a questo non hanno provveduto, io a’ Fiorentini
nol vo’ negare. Ancora, che i priori dell’arti e il gonfaloniere della
giustizia, che sono e che per li tempi saranno all’uficio del priorato,
sieno irrevocabili suoi vicari tutto il tempo della sua vita. E il
detto imperadore graziosamente, avendo affezione a volere mantenere il
pacifico stato e tranquillo riposo del comune di Firenze, acciocchè per
lo suo avvenimento in quella città non nascesse tumulto o mutazione,
promise e concedette di grazia speziale di non volere entrare nella
città di Firenze nè in alcuna sua terra murata. I sindachi predetti
a vice e a nome del comune di sopra detto feciono a lui in pubblico
la sommessione e l’ubbidienza, e giurarono liberamente riconoscendolo
per vero eletto e futuro imperadore: e la reverenza li feciono in
segno del debito omaggio; e promisongli in nome del comune di Firenze
per satisfazione intera di ciò, che obbligati fossono per lo tempo
passato infino al presente dì, a lui e a tutti i suoi antecessori, per
qualunque ragione o cagione dire o nominare si potesse, e ancora per
tutte le terre che ’l detto comune tiene, e ha tenute in suo contado e
in suo distretto, fiorini centomila d’oro in quattro paghe in cinque
mesi, finendo per tutto il mese d’agosto del detto anno 1355: e per lo
tempo avvenire promisono di dare ogni anno del mese di marzo al detto
imperadore Carlo, alla sua vita solamente, fiorini quattromila d’oro
per compensagione di censo, in quanto le città di Toscana fossono
tenute di ragione all’imperio, e oltre a ciò, per tutte e singule
quelle cose le quali il detto comune per se e per lo suo contado e
distretto dire si potesse ch’all’imperio fossono per alcuna cosa
obbligati; e di tutti i detti patti e convenienze, oltre a’ privilegi
reali, fu contento l’imperadore futuro che ser Agnolo di ser Andrea
di messer Rinaldo da Barberino, notaio pubblico imperiale, ne facesse
carta e pubblico istrumento al detto comune. Aggiugnesi qui, benchè
quello che seguita avvenisse dopo la sua coronazione, acciocchè insieme
si trovi la memoria de’ patti e de’ privilegi imperiali, e dell’arrota
della graziosa libertà del detto imperadore inverso il nostro comune.
E a dì 3 di maggio 1355 nella città di Siena, tornando l’imperadore
dalla sua coronazione, tutte le dette convenienze e promesse fatte
rinnovò, e comandò che si dessono al nostro comune sotto la fermezza
de’ suoi privilegi imperiali roborati delle bolle dell’oro. E avendo
nel processo del tempo il detto imperadore trovato il comune di Firenze
in molta fede e dirittura delle sue promesse, non ostante che i Pisani,
e’ Sanesi e gli altri Toscani l’avessono tradito e messo in grave caso
di fortuna, essendo ridotto a Pietrasanta per partirsi d’Italia, e
avendogli i Fiorentini con gran pericolo mandato là il compimento de’
centomila fiorini promessi, avendolo egli molto a grado, e commendando
l’amore e la fede del comune, in vituperio degli altri comuni
ch’aveano mostrato la libera suggezione all’imperio, e poi l’aveano
tradito, s’offerse singolarmente a’ Fiorentini, e di suo proprio
movimento privilegiò al nostro comune generalmente ciò che tenea in
suo distretto, e mandonne i suoi privilegi imperiali bollati d’oro al
nostro comune, fatti in Pietrasanta a dì 3 di giugno 1355. In questo
tempo il comune di Firenze tenea in suo distretto la Valdinievole, il
Valdarno di sotto, Pistoia, e ’l castello di Serravalle, e tutta la
montagna di sotto, e Colle, e Laterina, e Montegemmoli, e la terra di
Barga con più castella di Garfagnana, e Castel san Niccolò col suo
contado, e la montagna fiorentina, e molte altre terre e castella che
qui per brevità non si nominano, e la nobile terra di Sangimignano e di
Prato, avvegnachè già, come è detto, erano ridotte a contado di Firenze.


CAP. LXXVII.

_Come fu offesa la libertà del popolo di Roma da’ Toscani._

Vedendo i falli commessi per li comuni di Toscana, che liberamente
sottomisono la loro libertà al nuovo imperadore, ci dà materia di
ricordare per esempio del tempo avvenire, come col popolo romano i
comuni d’Italia, e massimamente i Toscani, sotto il loro principato
parteciparono la cittadinanza e la libertà di quello popolo, la cui
autorità creava gl’imperadori: e questo medesimo popolo, non da se, ma
la Chiesa per lui, in certo sussidio de’ fedeli cristiani, concedette
l’elezione degl’imperadori a sette principi della Magna. Per la qual
cosa è manifesto, avvegnachè assai più antiche storie il manifestino,
che ’l popolo predetto faceva gl’imperadori, e per la loro reità
alcuna volta gli abbattea, e la libertà del popolo romano non era in
alcun modo sottoposta alla libertà dell’imperio, nè tributaria come
l’altre nazioni, le quali erano sottoposte al popolo, e al senato e al
comune di Roma, e per lo detto comune al loro imperadore: e mantenendo
a’ nostri comuni di Toscana l’antica libertà a loro succeduta dalla
civiltà del popolo romano, è assai manifesto, che la maestà di quel
popolo per la libera sommessione fatta all’imperadore per lo comune di
Pisa, e di Siena, e di Volterra, e di Samminiato fu da loro offesa,
e dirogata la franchigia de’ Toscani vilmente, per l’invidia ch’avea
l’uno comune dell’altro, più che per altra debita cagione.


CAP. LXXVIII.

_Di quello medesimo._

Seguitiamo ancora a dire le cagioni per le quali, oltre a ciò ch’è
detto nel precedente capitolo, a’ comuni italiani, senza offesa
del sommo impero, è loro lecito anzi debito il patteggiare con
gl’imperadori. L’Italia tutta è divisa mistamente in due parti, l’una,
che seguita ne’ fatti del mondo la santa Chiesa, secondo il principato
che ha da Dio e dal santo imperio in quello, e questi sono dinominati
Guelfi, cioè guardatori di fè: e l’altra parte seguitano l’imperio,
o fedele o infedele che sia delle cose del mondo o santa Chiesa, e
chiamansi Ghibellini, quasi guida belli, cioè guidatori di battaglie,
e seguitano il fatto, che per lo titolo imperiale sopra gli altri
sono superbi, e motori di lite e di guerra. E perocchè queste due
sette sono molto grandi, ciascuna vuole tenere il principato, ma non
potendosi fare, ove signoreggia l’una, e ove l’altra, quanto che tutti
si solessono reggere in libertà di comuni e di popoli. Ma scendendo
in Italia gl’imperadori alamanni, hanno più usato favoreggiare i
ghibellini ch’e’ guelfi, e per questo hanno lasciato nelle loro città
vicari imperiali con le loro masnade: i quali continovando la signoria,
e morti gl’imperadori di cui erano vicari, sono rimasi tiranni, e
levata la libertà a’ popoli, e fattisi potenti signori, e nemici
della parte fedele a santa Chiesa e alla loro libertà. E questa non
è piccola cagione a guardarsi di sottomettersi senza patti a’ detti
imperadori. Appresso è da considerare, che la lingua latina, e’ costumi
e’ movimenti della lingua tedesca sono come barbari, e divisati e
strani agl’Italiani, la cui lingua e le cui leggi, e’ costumi, e’
gravi e moderati movimenti, diedono ammaestramento a tutto l’universo,
e a loro la monarchia del mondo. E però venendo gl’imperadori della
Magna col supremo titolo, e volendo col senno e con la forza della
Magna reggere gl’Italiani, non lo sanno, e non lo possono fare: e
per questo, essendo con pace ricevuti nelle città d’Italia, generano
tumulti e commozioni di popoli, e in quelli si dilettano, per essere
per contraversia quello ch’essere non possono nè sanno per virtù, o
per ragione d’intendimento di costumi e di vita. E per queste vive e
vere ragioni, le città e’ popoli che liberamente gli ricevono conviene
che mutino stato, o di venire a tirannia, o di guastare il loro usato
reggimento, in confusione del pacifico e tranquillo stato di quella
città, o di quello popolo che liberamente il riceve. Onde volendo
riparare a’ detti pericoli, la necessità stringe le città e’ popoli,
che le loro franchigie e stato vogliono mantenere e conservare, e non
essere ribelli agl’imperadori alamanni, di provvedersi e patteggiarsi
con loro: e innanzi rimanere in contumacie con gl’imperadori, che senza
gran sicurtà li mettano nelle loro città. Quello che di ciò abbiamo
qui di sopra fatto memoria, a beneficio e ammaestramento della libertà
de’ comuni d’Italia, si prova per gli antichi esempi, chi li vorrà
ricercare, e per li nuovi, chi li vorrà ricercare e appresso leggere il
nostro trattato.


CAP. LXXIX.

_Come la gran compagnia rubò il Guasto in Puglia._

Il conte di Lando con la gran compagnia avendo soggiornato in
Abruzzi infino all’entrata di marzo, si mosse da Pescara e da san
Fabiano, e andò verso il Guasto. Que’ della terra male provveduti da
loro, e peggio dal re loro signore, trattarono con la compagnia, e
fidaronsi mattamente nelle loro promesse, che non li ruberebbono, e
che torrebbono della roba derrata per danaio, li misono nella terra;
ma come furono entrati dentro, i predoni usarono crudelmente la loro
rapina uccidendo e rubando tutta la terra, e appresso con fuoco
n’arsone gran parte: per lo cui esempio tutte l’altre terre di Puglia
si disposero a ogni pericolo per difendersi da loro, e afforzaronsi
francamente per modo, che quanto ch’elli stessono lungamente a campo
senza potere più acquistare città o castella. Appresso valicarono a
san Siverno in Puglia, e ivi s’accamparono e stettono lungamente,
scorrendo e predando e facendo danno assai a’ paesani: e dall’altra
parte il Paladino aggiuntosi gente della compagnia tribolava la marina
della Puglia, ed era palese a’ regnicoli che messer Luigi di Durazzo
favoreggiava la compagnia.


CAP. LXXX.

_Come l’imperadore richiese di lega i Fiorentini, e non l’ebbe._

Avendo l’imperadore compiuto e fermo l’accordo co’ Fiorentini, mandò
a Firenze suoi ambasciadori a richiedere il comune di Firenze con
grande stanza, che piacesse loro per bene e stato di tutte le città di
Toscana, e per levare ogni pericolo che venire potesse loro addosso per
la forza de’ tiranni e della gran compagnia, per vivere i detti comuni
insieme in unità e in pace, di fare lega insieme, e quella gente per
via di taglia che a’ Fiorentini piacesse, e offerendo l’aiuto suo ove
che fosse a ogni loro bisogno molto largamente, dicendo, che presa la
corona intendea d’andare in Lombardia o nella Magna, ove il comune di
Firenze consigliasse. I Fiorentini in più consigli privati e palesi
praticarono se questa lega fosse da fare o no: e infine considerato
il pericolo dell’imprese, e temendo di non correre ad essere indotti
a rompere la pace a’ signori di Milano, e che la gente d’arme raunata
sotto un capitano dato dall’imperadore non potesse essere cagione
di novità contro alla libertà del comune, al tutto deliberare che
la lega per lo nostro comune non si facesse, e con belle e oneste e
legittime cagioni si diliberarono di quella richiesta. L’imperadore
essendo in movimento per andare a vicitare le città e le terre che gli
s’erano date, e andare per la corona, soprastette senza accettare la
scusa, e domandò che il nostro comune apparecchiasse dugento cavalieri
che l’accompagnassono a Roma: e da Pisa si partì a dì 23 di marzo e
andossene a Volterra, ove fu ricevuto secondo la loro possa assai
onoratamente; e albergatovi una notte, l’altro dì venne a Samminiato, e
da loro fu ricevuto come signore; e a dì 23 di marzo giunse a Siena la
sera, ove fu ricevuto con singolar festa e onore.


CAP. LXXXI.

_Come si mutò lo stato de’ nove di Siena._

E’ pare degna cosa, che coloro i quali ingannano in comune i loro
cittadini, e rompono la fede a’ loro amici, che alcuna volta per quella
medesima sieno puniti, e portino pena de’ peccati commessi. L’ordine
de’ nove di Siena, avendo per lungo tempo ingannati e detratti dagli
ufici del comune con malo ingegno i loro cittadini, come già abbiamo
narrato, e tradito il comune di Firenze nel cospetto dell’imperadore,
seguitando la rea intenzione della setta di Giovanni d’Agnolino Bottoni
loro caporale, quando liberamente si dierono all’imperadore, credendo
per quello essere esaltati, e avere abbattuto lo stato e la libertà del
comune di Firenze; il comune di Firenze per la sua costanza e savia
provvisione rimase grande nel cospetto dell’imperadore e privilegiato
da lui, e mantenea accrescendo suo stato, la sua libertà e il suo
onore. Entrato l’imperadore in Siena il martedì sera, il mercoledì
vegnente, il dì dell’Annunziazione di nostra Donna, gli _anni Domini_
1355 a dì 25 di marzo, Tolomei, Malavolti, Piccolomini, Saracini, e
alcuno de’ Salimbeni, contrari a Giovanni d’Agnolino Bottoni loro
consorto, con seguito del minuto popolo levarono il romore nella città,
dicendo: Viva l’imperadore, e muoiano i nove e le gabelle: e in questa
furia furono morti due cittadini: e corsi alle case del capitano
della guardia, e trovandolo gravemente malato in sul letto, rubarono
tutto l’ostiere e ciò che aveva la famiglia, e l’arme e’ cavalli, e
lasciato il capitano in sulla paglia in terra, in poch’ore appresso
morì: e di là corsono al palagio de’ nove, e cacciatine in furia i
nove e la loro famiglia vi misono l’imperadore, e feciono mandare per
la cassa dov’erano insaccati i cittadini dell’ordine de’ nove e gli
altri loro uficiali, e usando la loro besseria, con grande dirisione
la feciono tranare per la terra, andandola scopando, e poi impetrato
il comandamento dall’imperadore l’arsono con gran romore in sul campo,
e appresso tutti gli atti e ordini de’ nove, e tutti gli ufici della
città; e le persone di coloro ch’aveano avuti gli ufici furono in
persecuzione e in pericolo grande nella cittadinanza, come leggendo si
potrà trovare.


CAP. LXXXII.

_Di quello medesimo._

Avendo veduto l’eletto imperadore il romore e le novità fatte nella
città di Siena con dimostrazione d’esserne stato contento, con poco
onore dell’imperiale fama, il seguente dì fece ragunare tutti i
cittadini a parlamento; e quando gli ebbe ragunati, fece separare i
grandi dal popolo, e i popolani maggiori dal minuto popolo, e a catuno
per se fece fare un sindaco con pieno mandato a sottomettersi da capo
liberamente senza alcuno eccetto, e da capo si diedono all’imperadore,
sottomettendo all’imperiale signoria il comune, il popolo, e la città,
e il contado, e il distretto e la giurisdizione di Siena, dandogli in
tutto il misto e mero imperio di quella città, contado e distretto: e
incontanente licenziati tutti gli uficiali e rettori della terra ne
fece suo vicario l’arcivescovo di Praga: e fatta pigliare la tenuta
e la guardia di tutte le loro terre e castella, per decreto cassò,
e annullò, e vietò in perpetuo l’uficio e ordine de’ nove. Coloro
ch’erano stati di quell’ordine, villaneggiati da’ cittadini, veggendosi
a pericolo stando nella terra, chi se n’andò in una parte e chi in
un’altra partendosi della città; ed essendo dalle loro vicinanze con
giusta infamia guardati come traditori della propria patria e de’ loro
vicini, con grande vituperio traevano la loro vita nell’altrui terre.


CAP. LXXXIII.

_Il modo trovò il comune di Firenze per avere danari._

E’ non sarebbe da fare memoria di quello che seguita, se il modo
col quale il comune di Firenze ebbe i danari con agevolezza non ce
ne sforzasse, per buono esempio delle cose avvenire. Incontanente
che l’imperadore fu riposato in Siena, i Fiorentini non aspettando
il termine della prima paga, gli mandarono contanti a Siena fiorini
trentamila d’oro, i quali si pagarono a dì 27 di marzo 1355; della
qual cosa l’imperadore si tenne molto contento, perocchè li vennono a
gran bisogno, perchè era in su l’andare da Roma, e avea necessità di
provvedere a’ suoi baroni per aiuto alle spese. Il comune di Firenze
per avere questi danari e gli altri, ordinò nella città a’ suoi
cittadini un estimo che si chiamò la sega, che fu posto a’ cittadini
per casa certi danari il dì: e fatta la sega, si fece pagare soldi
quindici per ogni danaio, e catuno pagava questa piccola somma a
colta. Nondimeno, perchè i meno possenti parevano troppo gravati a
rispetto degli altri, il comune elesse d’ogni gonfalone certi uomini,
e commise loro ch’abbattessono il quarto di quello che montava la loro
sega sgravandone gl’impotenti; e questo si fece subito e comunalmente
bene: e però appresso la detta paga si raccolse un’altra volta a soldi
trenta il danaio per modo, che in termine di due mesi, o in meno,
ebbono contanti i fiorini centomila che si diedono all’imperadore,
senza andare alcuni esattori per la città, o essere alcuno gravato
per forza. È vero che leggi s’ordinarono per lo comune, che chi non
pagasse la sega per se o altri per lui non potesse avere uficio di
comune, nè dovesse essere udito in alcuno uficio in suo beneficio: e
ordinò il comune, che catuno che prestasse danari di questa sega, fosse
in certo tempo assegnato in su le sue gabelle con provvisione a dieci
per centinaio l’anno: e per questo molti cittadini mobolati pagavano
per chiunque volea dar loro alcuno vantaggio, e così gl’impotenti per
piccola cosa che si cavavano di borsa trovavano chi pagava per loro
e prendevano l’assegnamento. Il comune mantenne la fede di pagare a’
termini ch’avea promesso, e però a molti cittadini era grande guadagno,
e agli altri non era gravezza; e per questo, quanti danari fossono
bisognati al comune avea senza alcuna fatica, e il merito che pagava
tornava nelle mani de’ suoi cittadini, non però senza alcuna invidia.
Abbianne fatta questa memoria per li tempi avvenire, a dimostrare
quanto è utile al soccorso della repubblica mantenere il comune la
fede a’ suoi cittadini, e quanto bene seguita al comune l’ordine di
restituire le prestanze: perocchè nella nostra ricordanza è di veduta,
che il comune soleva fare libbre ed imposte le quali generavano molte
mortali nimicizie tra’ cittadini, perocchè si facevano disordinatamente
sconce, e se pure ventimila fiorini imponeva il comune, più di cento
case se n’abbattevano in Firenze, e recavansi i beni tra quelli de’
rubelli per cessanti delle fazioni del comune, e i cittadini erano
pegnorati o presi, e molti s’uscivano in bando per le dette cagioni, e
gli esattori e’ messi se n’andavano per loro col quarto dell’imposta,
in grave confusione della cittadinanza.


CAP. LXXXIV.

_L’ordine diede l’imperadore agli Aretini._

Gli ambasciadori del comune d’Arezzo avendo sostenuto molte battaglie
in giudicio da’ Tarlati e dagli Ubertini nell’udienza dell’imperadore e
del suo consiglio, che domandavano di volere tornare nella loro città
d’Arezzo, e avendoli gli ambasciadori convinti con ragione come non
erano degni di tornare cittadini in quella città, dov’avevano per loro
sfrenata potenza usate le tirannie manifeste e l’ingiuste operazioni,
per le quali aveano per più riprese fatto manifesto all’imperadore e
al suo consiglio, che quello comune sosterrebbe innanzi ogni altro
pericolo di fortuna, che coloro consentissono di rimettere nella città
sotto alcun patto. L’imperadore avendo assai sostenuto a riceverli in
servigio de’ Tarlati e degli Ubertini, vedendo la giusta costanza degli
ambasciadori, diliberò che tutti i cittadini non ribelli di quello
comune raccomunassono gli ufici, e che tanti vi fossono de’ ghibellini
quanto de’ guelfi; ma che le due castella della città si guardassono
solo per i guelfi, com’erano usate di guardare, per più fermezza dello
stato della città; e che catuno dovesse avere il frutto de’ suoi
propri beni, e non potessono domandare altro a quello comune. Gli
ambasciadori col sindacato del loro comune gli feciono la sommessione
di quello comune e l’omaggio, promettendoli ogni anno per censo fiorini
quattrocento d’oro del mese di marzo: e oltre a ciò gli donarono per
aiuto alla sua coronazione fiorini cinquemila d’oro, e l’imperadore
futuro per suoi privilegi reali privilegiò loro tutto il contado: e
questo fu fatto nella città di Siena all’uscita del mese di marzo 1355.


CAP. LXXXV.

_Come fu preso Montepulciano dalla casa de’ Cavalieri._

Essendo per lunga esperienza certificati messer Niccolò e messer
Iacopo de’ Cavalieri di Montepulciano, che la loro discordia gli avea
abbattuti della signoria, e cacciati in esilio della loro terra e della
città di Siena, si ridussono a pace e a concordia; e innanzi che il
bollore del popolo sanese s’acchetasse in fermo stato, messer Niccolò
di volontà di messer Iacopo suo consorto tornò in Montepulciano,
ricevuto da’ terrazzani che dentro v’erano con allegra faccia, perocchè
volentieri tornavano al loro antico reggimento: nondimeno la rocca
ch’era in mano e in guardia de’ Sanesi non potè avere. La novella
venne a Siena di presente dov’era l’imperadore, e messer Iacopo de’
Cavalieri ch’era di ciò avvisato, avendo in sua compagnia alquanti
grandi uomini di Siena, incontanente fu in presenza dell’imperadore,
e informollo pienamente del manifesto torto che il popolo di Siena
avea fatto loro, non attenendo i patti nè le convenienze ch’aveano
promesse per la corrotta fede de’ nove; e que’ grandi cittadini
ch’erano con lui feciono chiaro l’imperadore che quello che diceva era
in fatto vero: e però in quello stante, quanto ch’e’ s’avesse altro in
cuore, disse ch’era contento che tenessono la terra di Montepulciano
come suoi vicari; e il terzo dì appresso, cavalcando l’eletto verso
Roma, volle andare a desinare nella terra. I signori allegramente
gli apparecchiarono la desinea; e com’ebbe mangiato ne menò seco a
Roma l’uno e l’altro, e nella terra mise altra gente alla guardia: ed
essendo in Roma, e sentendo alcuna cosa contro a messer Niccolò, o
che per sospetto si movesse, il fece citare, ed egli ingelosito per
sospetto della sua persona si partì di Roma, senza comparire e senza
prendere comiato.


CAP. LXXXVI.

_Come il papa riprese in concistoro certi dissoluti cardinali._

Il cardinale di Pelagorga di Guascogna baldanzoso e superbo, non meno
per la potenza dei suo legnaggio che per lo cappello rosso, oltre a
molte grandi e sconce cose fatte per la sua arroganza, singolari nella
corte di Roma, in questi dì del mese di marzo, nella santa Quaresima,
essendo per loro bisogne venuti a corte nella città d’Avignone alquanti
cavalieri guasconi, disordinati, della setta sua e di suo lignaggio,
senz’altra singolare cagione ne fece uccidere tre, che niuna guardia
si pensavano avere a fare, non guardando alla reverenza de’ pastori
di santa Chiesa, nè a’ santi giorni quaresimali. E altri giovani
fatti cardinali per papa Clemente erano stati, e in questi dì erano
in tanta disonesta e dissoluta vita, che niuni giovani dissoluti
tiranni gli avanzavano: e intra l’altre cose (con vergogna il dico)
facevano nella città a’ loro scudieri rapire le giovani donne a’ loro
mariti manifestamente, e senza vergogna le teneano palesi nelle loro
livree; e molte cose violenti usavano in vituperio di santa Chiesa.
Onde papa Innocenzio sesto udendo molta infamia nella corte di questi
cardinali, facendo dell’edima santa singolare consistoro per questa
cosa, li riprese in pubblico aspramente, dicendo: Voi vi portate sì
dissolutamente in vituperio di santa Chiesa, che mi conducerete a
essere in parte, ch’io farò abbassare la vostra superbia; minacciandoli
di tornare la corte in Italia: ma poco se n’ammendarono; e il tempo non
era ancora ordinato da Dio di tornare alla sedia apostolica di Roma i
suoi pontefici per l’antico peccato de’ prelati italiani, che ancora
non si mostravano soperchiati dagli oltramontani.


CAP. LXXXVII.

_Di alcuna novità di Pisa per gelosia._

Essendo l’imperadore a Siena, era in Pisa rimaso un suo vicario con
seicento cavalieri tedeschi: i Pisani per le divisioni e per l’invidia
delle loro sette mormoravano l’uno contro l’altro, e catuno contro
all’imperadore. Il vicario per reprimere la volontà de’ malcontenti, e
per accrescersi favore del minuto popolo ch’era tutto imperiale, a dì
29 di marzo 1355 fece improvviso a’ Pisani di subito armare tutte le
sue masnade tedesche, e con loro insieme corse tutta la città gridando,
viva l’imperadore, e il popolo rispondea per tutte le contrade, viva
l’imperadore; e senza alcuna altra novità fare s’acquetarono: e tornati
a’ loro alberghi puosono giuso l’armi, e a’ Pisani delle sette crebbe
il mal volere contro all’imperadore.


CAP. LXXXVIII.

_Della gente che i Fiorentini mandarono con l’imperadore._

L’eletto imperadore volendo andare a prendere la corona a san Piero
a Roma, si pensò, che non ostante la sua copiosa compagnia, grande
sicurtà gli sarebbe per tutto ad avere in sua condotta l’insegna del
comune di Firenze, e alla guardia della sua persona de’ suoi cittadini
con parte della loro gente d’arme; e però richiese i Fiorentini che
gli mandassono de’ loro cavalieri dugento con l’insegna del comune, e
con alcuni cittadini alla sua compagnia. Il comune elesse di presente
due cittadini, uno grande e uno popolare, ambedue cavalieri, e dugento
barbute di gente eletta molto bene montati e armati nobilemente, e bene
guerniti di robe e d’arnesi, e diedono l’insegna del popolo, il giglio
e il rastrello, senza alcuna aguglia: e giunti a Siena, l’imperadore
li ricevette graziosamente, e costituilli alla guardia del suo corpo,
perocchè gran confidanza avea de’ Fiorentini, e tra tutta sua gente
non avea altrettanti cavalieri sì bene a cavallo nè sì bene armati:
e in sua compagnia andarono, e stettono, e tornarono da Roma infino
alla città di Siena, e ivi licenziati dall’imperadore si tornarono a
Firenze. Abbiamo di questa lieve cosa fatta memoria, non tanto per lo
fatto, quanto che fu cosa disusata e strana per lunghi tempi passati,
vedere l’insegna del comune di Firenze a guardia dell’imperadore.


CAP. LXXXIX.

_Come l’imperadore si partì da Siena._

Avendo l’imperadore veduto la subita revoluzione fatta per i cittadini
di Siena, d’avere disfatto e abbattuto il loro antico reggimento e
l’ordine de’ nove, avendo di presente ad essere a Roma il dì della
Pasqua della santa Resurrezione a dì 5 d’aprile, prese sospetto di
lasciarla in libertà, e lasciovvi l’arcivescovo di Praga cui n’avea
fatto vicario, prelato di grande autorità, e sperto delle cose del
mondo, e pro’ e ardito in fatti d’arme, e in sua compagnia e per suo
consiglio lasciò il signore di Cortona, e i Tarlati d’Arezzo, e’ conti
da Santafiore, e più altri caporali di parte ghibellina, mostrando più
confidanza in loro che nelle case guelfe di Siena, che liberamente
gli aveano data la signoria di quella città: per la qual cosa i
gentili uomini di quella terra e i popolani grassi molto si turbarono
e rimasono malcontenti, benchè in apparenza allora non ne feciono
dimostrazione; e a dì 28 di marzo 1355 l’eletto si partì da Siena, e
seguitò a gran giornate il suo viaggio, e infino alla sua tornata i
Sanesi vivettono senza niuno loro ordine sotto il volontario reggimento
del vicario.


CAP. XC.

_Della gran compagnia ch’era in Puglia._

In questo tempo, all’entrare d’aprile del detto anno, la compagnia
del conte di Lando era cresciuta nel Regno in quattromila barbute, e
in molti masnadieri, e in grande popolo di bordaglia, e tenendo loro
campi sopra Nocera e sopra Foggia correvano la Puglia piana predando
e pigliando uomini e femmine, e bestiame e roba ovunque ne poteano
giungnere, e strignevano per paura i casali e le ville a portare
vittuaglia al campo. Nel paese faceano danno assai; ma niuna terra
murata poterono acquistare, perocchè non aveano argomenti da vincerle
per battaglia, e per la fede ch’aveano rotta a quelli del Guasto quando
si dierono loro, niuna terra si volea più confidare alle loro promesse,
ma tutte s’erano armate e afforzate alla difesa. Stando la compagnia
per questo modo in Puglia, il re Luigi poco mostrava che si curasse
della compagnia, e meno del danno de’ suoi sudditi, con mancamento
di suo onore, perocchè nè aiuto nè consiglio dava loro: ma in questi
dì mandò messer Niccola Acciaiuoli di Firenze suo grande siniscalco
al legato, per trattare pace da lui a messer Malatesta da Rimini, e
ambasciadore all’imperadore, e appresso al comune di Firenze, per
avere da catuno aiuto di gente contro alla compagnia, e per sentire
la volontà e ’l processo dell’imperadore: ma da se nel Regno niuna
provvisione fece, fuori che festeggiare e danzare con le donne, in
detrimento della sua fama.


CAP. XCI.

_Come il gran siniscalco cambiò sua fama in Firenze._

Noi avremmo volontieri trapassato quello che seguita senza memoria,
se senza potere essere incolpato d’adulazione per tacere l’avessimo
potuto fare. Il grande siniscalco del re Luigi partitosi dalle mollizie
del suo signore, e inviscato da quelle, venne al legato in Romagna,
e cercato secondo la commissione a lui fatta dal re Luigi di tentare
la pace dal legato a messer Malatesta da Rimini, non ebbe autorità di
poterla in alcuno atto disporla: e partitosi dal legato, venne a Siena
all’imperadore, e spuosegli la sua ambasciata, dal quale fu ricevuto
graziosamente per amore del re, e ancora della sua persona, perocch’era
cittadino popolare di Firenze, e vedevalo montato in cotanta dignità, e
a Roma il menò con seco, e fu alla sua coronazione: e tornato a Siena
con lui senza avere impetrata alcuna cosa di sua domanda, se ne venne
a Firenze del mese d’aprile del detto anno, con grande comitiva di
baroni e di cavalieri napoletani, giovani ornati di diverse e strane
portature, e abiti di loro robe, con maravigliosi paramenti d’oro e
d’argento, e di pietre preziose e di perle, e in Firenze cominciò a
fare molti conviti, e continovolli lungamente in città e in contado,
avendo le giovani donne le quali faceva invitare con grande istanza
sera e mattina a’ suoi corredi, e tutto dì le tenea in danza e in festa
co’ suoi cavalieri; le quali femminili mollizie molto nella patria
indebolirono la sua fama; e considerando i cittadini il tempo nel
quale la compagnia tribolava il Regno, e le novità dell’imperadore,
e le mutazioni degli stati delle città e delle terre di Toscana, e
la nuova gravezza, e sollecita provvedenza e guardia ch’avea il suo
comune di Firenze, facevano manifesto che allora bisognavano cose
virtuose e virili, e non disoneste mollezze di donne. Crediamo che il
male esempio del suo signore, e la vanità che ’l movea a accattare
benevolenza de’ giovani e vani baroni e cavalieri ch’erano con lui gli
feciono dimenticare le sue usate virtù, e la fortezza del suo animo. E
per merito di questo, avendo domandato al suo comune per parte del re
alcuno sussidio di gente d’arme contro alla compagnia, cosa che altra
volta si sarebbe fatta senza domandare, per più riprese gli fu negata;
potendo conoscere che poco onore della sua città riportò al re suo
signore contra l’usato modo: e dove la sua persona era per addietro
nominatissima in altezza d’animo e in molte virtù, per la vana mollezza
femminile, a questa volta nella sua patria recò in memoria de’ suoi
cittadini la detestabile vita di Sardanapalo.


CAP. XCII.

_Come l’imperadore giunse a Roma._

Carlo nominato nel battesimo Vincislao, figliuolo del re Giovanni,
figliuolo dell’imperadore Arrigo di Luzimborgo re di Boemia, eletto
imperadore, giunto a Roma il giovedì santo, entrò nella città
sconosciuto, e a modo di romeo vestito di panno bruno con molti suoi
baroni, e andò il venerdì e il sabato santo a vicitare le principali
chiese di Roma in forma di pellegrino, e per modo che da niuno
forestiero o paesano potea essere conosciuto chi fosse l’imperadore:
e la mattina innanzi dì, vegnente la Resurrezione, uscì di Roma con
la maggiore parte della sua gente, per entrare la mattina della
santa Pasqua palesemente in Roma, per venire alla sua coronazione
manifestamente. Il popolo di Roma per ordine de’ loro Rioni, co’ suoi
principi e con tutto il chericato con solenne processione gli uscirono
incontro fuori della città, e trovaronlo apparecchiato; e fattogli la
debita salutazione e reverenza, con somma allegrezza e festa, e con
grande moltitudine di cavalieri romani e paesani e strani, oltre alla
sua cavalleria, condussono lui innanzi e l’imperatrice appresso nella
città di Roma, e menaronlo alla Basilica del principe degli Apostoli
san Piero, la mattina innanzi la messa, e là smontati. Qui si faccia
fine al nostro quarto libro, per fare cominciamento al quinto della sua
coronazione.




TAVOLA DEI CAPITOLI


  _Qui comincia il terzo libro della Cronica di Matteo
    Villani; e prima il Prologo_                           Pag.   5
  _CAP. II. La potenza dell’arcivescovo di Milano, e il
    procaccio fece a corte per la sua liberazione_                6
  _CAP. III. Come papa Clemente sesto propose tre cose
    a’ comuni di Toscana, perchè pigliassono l’una_               9
  _CAP. IV. Come il papa e’ cardinali annullarono i processi
    contro all’arcivescovo_                                      10
  _CAP. V. Come gli ambasciadori de’ Toscani si partirono
    di corte mal contenti_                                       11
  _CAP. VI. Come i tre comuni di Toscana s’accordarono
    a far passare l’imperadore_                                  12
  _CAP. VII. Quali furono i patti dall’imperadore a’ tre
    comuni_                                                      13
  _CAP. VIII. Come il re Luigi e la reina Giovanna furono
    coronati per la Chiesa_                                      15
  _CAP. IX. Commendazione in laude di messer Niccola
    Acciaiuoli_                                                  17
  _CAP. X. Come fu cacciato messer Iacopo Cavalieri di
    Montepulciano._                                              20
  _CAP. XI. Come si die’ il guasto a Bibbiena, e sconfitti
    i Tarlati da’ Fiorentini_                                    21
  _CAP. XII. Come si rubellò a’ Fiorentini Coriglia e
    Sorana_                                                      23
  _CAP. XIII. Come i tre comuni di Toscana mandarono
    ambasciadori in Boemia a far muovere l’imperadore_           24
  _CAP. XIV. Di disusati tempi stati_                            25
  _CAP. XV. Dell’inganno ricevette il comune di Firenze
    del braccio di santa Reparata_                               27
  _CAP. XVI. Di quello medesimo_                                 28
  _CAP. XVII Come la gente del Biscione cavalcarono
    i Perugini_                                                  29
  _CAP. XVIII. Come i Romani andarono per guastare
    Viterbo_                                                     31
  _CAP. XIX. Come il re Luigi ebbe Nocera_                       32
  _CAP. XX. Come fu sconfitto il conte di Caserta_               33
  _CAP. XXI. La novità in Casole di Volterra_                    34
  _CAP. XXII. Come furono decapitati degli Ardinghelli
    di Sangimignano_                                             34
  _CAP. XXIII. Come gente del re di Francia fu sconfitta
    a Guinisi_                                                   35
  _CAP. XXIV. Come i Perugini assediarono Bettona_               37
  _CAP. XXV. Come fu liberato Montecchio dall’assedio
    per soccorrere Bettona_                                      38
  _CAP. XXVI. Come i Perugini ebbono Bettona e arsonla,
    e disfeciono affatto_                                        39
  _CAP. XXVII. Come la città d’Agobbio s’accordò
    co’ Perugini_                                                41
  _CAP. XXVIII. Come ser Lallo s’accordò con il re Luigi
    dell’Aquila_                                                 41
  _CAP. XXIX. Come i Perugini e’ Fiorentini tornarono
    a guastare Cortona_                                          42
  _CAP. XXX. Come gli ambasciadori de’ tre comuni di
    Toscana tornarono dall’imperadore senza accordo_             43
  _CAP. XXXI. Come l’arcivescovo cercava pace co’ Toscani_       44
  _CAP. XXXII. Come il prefetto da Vico fu fatto signore
    d’Orvieto_                                                   45
  _CAP. XXXIII. Novità state a Roma_                             46
  _CAP. XXXIV. Come la gente del Biscione assediarono
    la Città di Castello_                                        47
  _CAP. XXXV. Come i Fiorentini soccorsono Barga e
    sconfissono i Castracani_                                    47
  _CAP. XXXVI. Come si difese il borgo d’Arezzo per
    i Fiorentini_                                                48
  _CAP. XXXVII. D’un segno mirabile ch’apparve_   49
  _CAP. XXXVIII. Come i Tarlati arsono il borgo di
    Figghine_                                                    50
  _CAP. XXXIX. Come gli usciti di Montepulciano venuti
    alla terra ne furono poi cacciati_                           52
  _CAP. XL. Come fra Moriale fu assediato, e rendessi
    al re Luigi_                                                 53
  _CAP. XLI. Come i Fiorentini fornirono Lozzole_                54
  _CAP. XLII. Maraviglie fatte a Roma per una folgore_           56
  _CAP. XLIII. Come morì papa Clemente sesto, e di sue
    condizioni_                                                  57
  _CAP. XLIV. Come fu fatto papa Innocenzio sesto_               59
  _CAP. XLV. Come usciti di prigione i reali del Regno
    s’arrestarono a Trevigi_                                     60
  _CAP. XLVI. Di novità state in Sangimignano_                   61
  _CAP. XLVII. Come i comuni di Toscana mandarono
    solenni ambasciadori a Serezzana a trattare pace_            63
  _CAP. XLVIII. Di grandi tremuoti vennono in Toscana
    e in altre parti_                                            63
  _CAP. XLIX. Come i Sanesi andarono a oste a Montepulciano_     65
  _CAP. L. Come Gualtieri Ubertini fu decapitato_                66
  _CAP. LI. Come il duca d’Atene assediò Brandizio_              67
  _CAP. LII. Come i Perugini feciono pace co’ Cortonesi_         68
  _CAP. LIII. Come il popolo di Gaeta uccisono dodici
    loro cittadini per la carestia ch’aveano_                    69
  _CAP. LIV. Come il papa volle trattare pace da’ Genovesi
    a’ Veneziani_                                                70
  _CAP. LV. Come i Fiorentini osteggiaro Sangimignano,
    e fecionli ubbidire_                                         71
  _CAP. LVI. Come in Italia fu generale carestia_                72
  _CAP. LVII. Come i Romani uccisono colle pietre Bertoldo
    degli Orsini loro senatore_                                  73
  _CAP. LVIII. Come fu tagliata la testa a Bordone
    de’ Bordoni_                                                 74
  _CAP. LIX. Come si pubblicò la pace dall’arcivescovo
    a’ comuni di Toscana_                                        75
  _CAP. LX. L’inganno ricevette il comune di Firenze
    dagli sbanditi_                                              77
  _CAP. LXI. Di questa medesima materia_                         79
  _CAP. LXII. Come messer Piero Sacconi de’ Tarlati
    tentò di fare grande preda innanzi che fosse
    bandita la pace_                                             80
  _CAP. LXIII. Come il corpo di messer Lorenzo Acciaiuoli
    fu recato del Regno a Firenze, e seppellito a
    Montaguto a Certosa onoratamente_                            81
  _CAP. LXIV. Come si fe’ l’accordo da’ Sanesi a Montepulciano_  83
  _CAP. LXV. D’una notabile grandine venuta in Lombardia,
    e d’altro_                                                   84
  _CAP. LXVI. Come sotto le triegue procedettono le
    cose in Francia_                                             85
  _CAP. LXVII. Come i Genovesi spregiarono la pace
    de’ Veneziani_                                               86
  _CAP. LXVIII. Come i Veneziani si provvidono_                  87
  _CAP. LXIX. Come fu guasto il castello di Picchiena,
    e perchè_                                                    88
  _CAP. LXX. Come Ruberto d’Avellino fu morto dalla
    duchessa sua moglie_                                         89
  _CAP. LXXI. Come furono cacciati i ghibellini del Borgo_       90
  _CAP. LXXII. Di quattro leoni di macigno posti al
    palagio de’ priori_                                          91
  _CAP. LXXIII. Come Sangimignano fu recato a contado
    di Firenze_                                                  91
  _CAP. LXXIV. D’un segno apparve in cielo_                      94
  _CAP. LXXV. Come fu assediata Argenta_                         94
  _CAP. LXXVI. Come si temette in Toscana di carestia_           96
  _CAP. LXXVII. Come in Messina fu morto il conte
    Mazzeo de’ Palizzi a furore, e la moglie e due figliuoli_    97
  _CAP. LXXVIII. Come fu creato nuovo tribuno in Roma_           99
  _CAP. LXXIX. Come furono sconfitti in mare i Genovesi
    alla Loiera_                                                101
  _CAP. LXXX. Come i Catalani perderono loro terre
    in Sardegna_                                                106
  _CAP. LXXXI. Come il prefetto venne a oste a Todi_            107
  _CAP. LXXXII. Come fu presa e lasciata Vicorata_              108
  _CAP. LXXXIII. Come il conte di Caserta si rubellò dal
    re Luigi_                                                   109
  _CAP. LXXXIV. Come il cardinale legato venne a Firenze_       111
  _CAP. LXXXV. Rinnovazione del palio di santa Reparata_        112
  _CAP. LXXXVI. Come i Genovesi si misono in servaggio
    dell’arcivescovo_                                           114
  _CAP. LXXXVII. Come i Pisani feciono confinati_               115
  _CAP. LXXXVIII. Come i Sanesi ruppono i patti a
    Montepulciano_                                              117
  _CAP. LXXXIX. Come si cominciò la gran compagnia
    nella Marca_                                                118
  _CAP. XC. Dice de’ leoni nati in Firenze_                     119
  _CAP. XCI. Come i Romani si dierono alla Chiesa di
    Roma_                                                       120
  _CAP. XCII. Le novità seguite in Pistoia_                     121
  _CAP. XCIII. Come l’arcivescovo richiese di pace i
    Veneziani_                                                  122
  _CAP. XCIV. Come i Veneziani ordinarono lega contro
    al Biscione_                                                123
  _CAP. XCV. Come il conestabile di Francia fu morto_           124
  _CAP. XCVI. Come si cominciò la rocca in Sangimignano,
    e la via coperta a Prato_                                   126
  _CAP. XCVII. Del male stato dell’isola di Sicilia_            126
  _CAP. XCVIII. Come il legato del papa procedette col
    prefetto_                                                   127
  _CAP. XCIX. Come si rubellò Verona al Gran Cane
    per messer Frignano_                                        129
  _CAP. C. Come messer Bernabò con duemila barbute
    si credette entrare in Verona_                              132
  _CAP. CI. Come messer Gran Cane racquistò Verona,
    e fu morto messer Frignano_                                 136
  _CAP. CII. Come messer Gran Cane riformò la città
    di Verona, e fece giustizia de’ traditori_                  136
  _CAP. CIII. Come fu deliberato per la Chiesa l’avvenimento
    dell’imperadore in Italia_                                  138
  _CAP. CIV. D’un gran fuoco ch’apparve nell’aria_              139
  _CAP. CV. Di tremuoti che furono_                             140
  _CAP. CVI. De’ fatti del monte_                               141
  _CAP. CVI. Di certe rivolture di tiranni di Lombardia,
    e di più cose per lo tradimento di Verona_                  144
  _CAP. CVII. Del processo della grande compagnia di
    fra Moriale della Marca_                                    145
  _CAP. CVIII. Come il legato prese Toscanella_                 147
  _CAP. CIX. Come messer Malatesta si ricomperò dalla
    compagnia_                                                  148
  _CAP. CX. D’un fanciullo mostruoso nato in Firenze_           151
  _CAP. CXI. Come furono cacciati i guelfi di Rieti e
    da Spoleto_                                                 151

  LIBRO QUARTO

  _CAP. I. Comincia il quarto libro, e prima il Prologo_        153
  _CAP. II. Comparazione dal re Ruberto al re Luigi_            154
  _CAP. III. Come gran parte dell’isola di Cicilia venne
    all’ubbidienza del re Luigi_                                155
  _CAP. IV. Come l’arcivescovo cominciò guerra contro
    a’ collegati di Lombardia_                                  157
  _CAP. V. Come il re d’Ungheria passò con grande
    esercito contra un re de’ Tartari_                          157
  _CAP. VI. De’ grilli ch’abbondarono in Barberia e poi
    in Cipri_                                                   159
  _CAP. VII. D’una notabile maraviglia della reverenza
    della tavola di santa Maria in Pineta_                      160
  _CAP. VIII. Come il vicario di Bologna mandò l’oste
    sopra Modena con due quartieri di Bologna_                  162
  _CAP. IX. Come il legato e i Romani guastarono il
    contada di Viterbo._                                        162
  _CAP. X. Come il prefetto s’arrendè al legato liberamente_    163
  _CAP. XI. Come il popolo di Bologna si levò a
    romore per avere loro libertà, e fu in maggiore
    servaggio._                                                 165
  _CAP. XII. Come fu tolta l’arme al popolo di Bologna_         168
  _CAP. XIII. Come il legato ebbe la città d’Agobbio_           169
  _CAP. XIV. Come i Perugini non tennono fede a’ Fiorentini
    e’ Sanesi_                                                  170
  _CAP. XV. Come procedettono i rettori di Firenze in
    questa sopravvenuta tempesta della compagnia di
    fra Moriale_                                                173
  _CAP. XVI. Come si provvedde a Firenze contra la
    compagnia_                                                  175
  _CAP. XVII. Come fu morto messer Lallo_                       176
  _CAP. XVIII. Come il re di Spagna cacciata la non
    vera moglie coronò la legittima_                            178
  _CAP. XIX. Come i collegati di Lombardia condotta
    la compagnia mandarono all’imperadore_                      181
  _CAP. XX. Come i Bordoni furono cacciati di Firenze,
    e sbanditi per ribelli_                                     182
  _CAP. XXI. Come il re d’Araona venne con grande
    armata a racquistare Sardegna_                              183
  _CAP. XXII. Come i Genovesi feciono armata contro
    a’ Veneziani e Catalani_                                    184
  _CAP. XXIII. Come il tribuno di Roma fece tagliare
    la testa a fra Moriale_                                     186
  _CAP. XXIV. D’una sformata grandine venuta a Mompelieri,
    e della scurazione del sole_                                188
  _CAP. XXV. Come morì l’arcivescovo di Milano_                 189
  _CAP. XXVI. Come il tribuno di Roma fu morto a
    furia di popolo_                                            190
  _CAP. XXVII. Come l’imperadore Carlo venne in Lombardia_      192
  _CAP. XXVIII. Come i tre fratelli de’ Visconti di Milano
    furono fatti signori, e loro divise_                        194
  _CAP. XXIX. Come l’imperadore stando a Mantova
    trattava la pace de’ Lombardi_                              195
  _CAP. XXX. Come furono presi i legni ch’andavano
    a Palermo_                                                  197
  _CAP. XXXI. Come si cominciò guerra il Puglia tra loro._      198
  _CAP. XXXII. Come i Genovesi sconfissono i Veneziani
    a Portolungone in Romania_                                  199
  _CAP. XXXIII. Come Gentile da Mogliano diede fermo
    al legato_                                                  203
  _CAP.XXXIV. Come il re d’Araona ebbe la Loiera,
    e fece accordo col giudice_                                 204
  _CAP. XXXV. Come i Pisani si diliberarono di mandare
    all’imperatore_                                             206
  _CAP. XXXVI. Rottura della pace del re di Francia
    e d’Inghilterra_                                            207
  _CAP. XXXVII. Come un gatto uccise un fanciullo in
    Firenze_                                                    208
  _CAP. XXXVIII. Come l’imperadore fe’ fare triegua
    da’ Lombardi a’ signori di Milano_                          209
  _CAP. XXXIX. Come l’imperadore andò a Moncia per
    la corona del ferro_                                        211
  _CAP. XL. Come il conte di Lando venne di Lombardia
    in Romagna con la gran compagnia_                           214
  _CAP. XLI. Come i Fiorentini per la venuta dell’imperadore
    a Pisa si provvidono_                                       215
  _CAP. XLII. Come il legato prese Recanati_                    217
  _CAP. XLIII. Come il capitano di Forlì venne in Firenze_      218
  _CAP. XLIV. Come l’imperadore Carlo giunse a Pisa_            219
  _CAP. XLV. Come l’imperadore bandì parlamento in
    Pisa, e quello n’avvenne_                                   220
  _CAP. XLVI. Come l’imperadore di Costantinopoli racquistò
    l’imperio_                                                  221
  _CAP. XLVII. Come i Matraversi di Pisa feciono muovere
    l’imperadore_                                               223
  _CAP. XLVIII. Come procedettono i fatti in Pisa_              224
  _CAP. XLIX. Come gli ambasciadori del comune di Firenze
    andaro all’imperadore_                                      225
  _CAP. L. Di novità stata in Montepulciano_                    226
  _CAP. LI. Come le sette di Pisa si pacificarono insieme_      227
  _CAP. LII. Come Gentile da Mogliano si ritolse la città di
    Fermo_                                                      229
  _CAP. LIII. Come gli ambasciadori de’ Fiorentini e’ Sanesi
    furono ricevuti dall’imperadore_                            231
  _CAP. LIV. Come i Sanesi scopriro la loro corrotta fede
    contro a’ Fiorentini_                                       232
  _CAP. LV. De’ falli commessi per lo comune di Firenze,
    e degl’inganni ricevuti da’ suoi vicini_                    235
  _CAP. LVI. Di molti Alamanni venuti alla coronazione
    dell’imperadore_                                            237
  _CAP. LVII. Di novità della Marca per Recanati_               238
  _CAP. LVIII. Come la gran compagnia del conte di Lando
    entrò nel Regno_                                            239
  _CAP. LIX. Come l’imperadore andò a Lucca_                    240
  _CAP. LX. Come al Galluzzo nacque un fanciullo mostruoso_     241
  _CAP. LXI. De’ fatti di Siena con l’imperadore_               242
  _CAP. LXII. Di più imbasciate ghibelline state in presenza
    dell’imperadore_                                            245
  _CAP. LXIII. Come i Volterrani si dierono all’imperadore_     247
  _CAP. LXIV. Come i Samminiatesi si dierono all’imperadore_    248
  _CAP. LXV. Di disusato tempo stato nel verno_                 249
  _CAP. LXVI. Come il segreto giurato in Firenze fu
    manifestato all’imperadore_                                 250
  _CAP. LXVII. Come l’imperadore mandò aiuto di gente
    al legato_                                                  252
  _CAP. LXVIII. Trattati dall’imperadore a’ Fiorentini_         253
  _CAP. LXIX. Raccolti falli de’ governatori del comune di
    Firenze_                                                    254
  _CAP. LXX. Come a Firenze si fece il sindacato per
    l’accordo con l’imperadore_                                 256
  _CAP. LXXI. Quello si fe’ per alcuno cardinale per la
    coronazione dell’imperadore_                                258
  _CAP. LXXII. Come si fermò l’accordo e’ patti
    dall’imperadore al comune di Firenze_                       259
  _CAP. LXXIII. Come i Fiorentini per mala provvedenza
    errarono a loro danno_                                      262
  _CAP. LXXIV. Della statura e continenza dell’imperadore_      263
  _CAP. LXXV. Come si bandì in Firenze l’accordo con
    l’imperadore_                                               265
  _CAP. LXXVI. I patti e le convenienze da’ Fiorentini
    all’imperadore_                                             266
  _CAP. LXXVII. Come fu offesa la libertà del popolo di
    Roma da’ Toscani_                                           260
  _CAP. LXXVIII. Di quello medesimo_                            270
  _CAP. LXXIX. Come la gran compagnia rubò il Guasto
    in Puglia_                                                  272
  _CAP. LXXX. Come l’imperadore richiese di lega i Fiorentini,
    e non l’ebbe_                                               273
  _CAP. LXXXI. Come si mutò lo stato de’ nove di Siena_         275
  _CAP. LXXXII. Di quello medesimo_                             276
  _CAP. LXXXIII. Il modo trovò il comune di Firenze
    per avere danari_                                           277
  _CAP. LXXXIV. L’ordine diede l’imperadore agli Aretini_       279
  _CAP. LXXXV. Come fu preso Montepulciano dalla casa
    de’ Cavalieri_                                              281
  _CAP. LXXXVI. Come il papa riprese in concistoro certi
    dissoluti cardinali_                                        282
  _CAP. LXXXVII. Di alcuna novità di Pisa per gelosia_          283
  _CAP.LXXXVIII. Della gente che i Fiorentini mandarono
    con l’imperadore_                                           284
  _CAP. LXXXIX. Come l’imperadore si partì da Siena_            285
  _CAP. XC. Della gran compagnia ch’era in Puglia_              286
  _CAP. XCI. Come il gran siniscalco cambiò sua fama in
    Firenze_                                                    287
  _CAP.XCII. Come l’imperadore giunse a Roma_                   289




                   ERRORI              CORREZIONI

  TOMO SECONDO

  p.  36  v.  15   sbarrattati         sbarattati
  —   48  —   17   a’ prigioni         a prigioni
  —  121  —   19   uomini della        uomini, della
  —  125  —   10   Avenne              Avvenne
  —  175  —   27   d’oro gli           d’oro. Gli
  —  254  —   19   ehe si              che si





Nota del Trascrittore

Ortografia e punteggiatura originali sono state mantenute, correggendo
senza annotazione minimi errori tipografici. Le correzioni indicate in
fine libro sono state riportate nel testo.

*** END OF THE PROJECT GUTENBERG EBOOK CRONICA DI MATTEO VILLANI, VOL.
II ***

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the
United States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.

Section 1. General Terms of Use and Redistributing Project
Gutenberg™ electronic works

1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.

1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you will have to check the laws of the country where
  you are located before using this eBook.

1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.

1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:

• You pay a royalty fee of 20% of the gross profits you derive from
  the use of Project Gutenberg™ works calculated using the method
  you already use to calculate your applicable taxes. The fee is owed
  to the owner of the Project Gutenberg™ trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, “Information about donations to the Project Gutenberg
  Literary Archive Foundation.”

• You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg™
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg™
  works.

• You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

• You comply with all other terms of this agreement for free
  distribution of Project Gutenberg™ works.

1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you “AS-IS”, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.

Section 2. Information about the Mission of Project Gutenberg™

Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg™'s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org

Section 3. Information about the Project Gutenberg Literary
Archive Foundation

The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation's website
and official page at www.gutenberg.org/contact

Section 4. Information about Donations to the Project Gutenberg
Literary Archive Foundation

Project Gutenberg™ depends upon and cannot survive without
widespread public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg™ electronic works

Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.

Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our website which has the main PG search
facility: www.gutenberg.org

This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
